<h1>06752</h1>Operátoři zrychlují pevné připojení k internetu. Nově až na 40 Mb/s



Od pondělí 3. září nabídnou Telefónica i Vodafone rychlejší VDSL připojení k internetu. T-Mobile zrychlí o dva dny dříve. Maximální rychlost přenosu dat vzroste bez navýšení měsíčních poplatků až na 40 Mb/s.



Operátoři nabídnou od září rychlejší VDSL připojení. . |



Zrychlení internetu se dočkají zákazníci v lokalitách, v nichž je dostupná technologie VDSL. Operátoři ale upozorňují, že záviset bude také na technických parametrech přípojky. Rychlejší připojení nebude vyžadovat žádnou předchozí aktivaci ani restart modemu. Stávající měsíční poplatek se zákazníkům nezvýší.



Rychlejšího VDSL připojení mohou využít i stávající zákazníci s pomalejším ADSL, pokud je v jejich místě VDSL dostupné. Přechod je zdarma, a to při zachování stávajícího měsíčního paušálu. Je však nutné pořídit si VDSL modem.



"Neustále pracujeme na zlepšování parametrů naší pevné sítě. Zvýšení stávající rychlosti zaznamená více než 180 tisíc našich zákazníků s tarify Optimal a Aktiv. Přitom nejvyšší rychlost stahování v rozmezí 30 až 40 Mb/s je nyní nově dostupná pro dalších zhruba milion našich přípojek," říká Aleš Veselý, ředitel segmentu domácností společnosti Telefónica Czech Republic.



Zákazníkům s nejvíce využívaným tarifem Optimal vzroste maximální rychlost stahování dat z původních 16 Mb/s na 20 Mb/s, současně se navýší také rychlost odesílání dat z 1 Mb/s na 2 Mb/s. Beze změny zůstane pouze tarif Start. Vyšší přenosovou rychlost zaznamenají u tarifů Optimal a Aktiv také firemní zákazníci.



Tarif

současná rychlost v Mb/s (stahování/odesílání)

rychlost v Mb/s od 3. září (stahování/odesílání)



Start



Optimal



Aktiv



T-Mobile navýší přenosové rychlosti u svých tarifů Internet na doma a Internet ve firmě. U varianty Standard nabídne maximální rychlost 20 Mb/s, u varianty Premium 40 Mb/s. Změna proběhne automaticky a zákazníci o ní budou informováni e-mailem.



"Zájem o pevný internet od T-Mobile neustále roste. Za první polovinu roku protekly přes pevné sítě téměř tři čtvrtiny loňského objemu dat," řekl František Mala, marketingový ředitel společnosti T-Mobile.



Tarif

současná rychlost v Mb/s (stahování/odesílání)

rychlost v Mb/s od 1. září (stahování/odesílání)



Internet na doma Standard



Internet na doma Premium



Internet ve firmě Standard



Internet ve firmě Premium



Vyšší přenosové rychlosti se dočkají také zákazníci Vodafonu, kteří využívají pevného připojení internetu na doma. "Využíváme VDSL připojení od Telefóniky O2. Vyšší přenosovou rychlost proto budou mít k dispozici i naši zákazníci. Zrychlení proběhne v průběhu soboty a neděle, od pondělí by všichni zákazníci s tarifem VDSL 25 Mb/s měli mít navýšenou rychlost. Ceny zůstávají stejné," informovala nás Adéla Konopková z tiskového oddělení Vodafonu.



Autor: Lukáš Hron


<br><img src="http://mufin.fi.muni.cz/profimedia/bigImages/0010935687" height=200><img src="http://mufin.fi.muni.cz/profimedia/bigImages/0014225506" height=200><img src="http://mufin.fi.muni.cz/profimedia/bigImages/0007210728" height=200><img src="http://mufin.fi.muni.cz/profimedia/bigImages/0014227508" height=200><img src="http://mufin.fi.muni.cz/profimedia/bigImages/0007022009" height=200><h1>01758</h1>Kalkulačka penzí zkresluje, ukazuje jen čisté výnosy bez poplatků



Kalkulačka penzí, kterou ve středu představilo ministerstvo práce (MPSV), neukazuje, jaký budete mít za několik let důchod, potvrdilo ministerstvo. Je konstruovaná tak, že díky vysokým čistým výnosům vychází pro většinu lidí příznivěji vstup do penzijních fondů.



Výpočet důchodu podle kalkulačky MPSV je zrádné, ukazuje jen čisté výnosy |



"Parametry reformy jsou nastavené tak, že vstup do druhého pilíře se při vyvážené investiční strategii (podle MPSV výnos 5,5 procenta po očištění od poplatků a inflace, pozn. red.) vyplatí 50 až 60 procentům lidí," říká Tomáš Machanec, poradce ministra práce pro důchodovou reformu a duchovní otec kalkulačky. V penzijních fondech působí 17 let, do loňska pracoval pro Českou pojišťovnu.



Kalkulačku ministerstvo sestrojilo, aby si mohli lidé porovnat, zda se jim vyplatí vstoupit do penzijních fondů. Přesněji: vyvést část peněz ze státního důchodového pojištění na svůj vlastní účet u nových penzijních fondů.



Státní důchod i výnosy z fondů kalkulátor převádí na dnešní ceny a životní úroveň. Ministerstvo přitom nabízí velmi štědré průměrné výnosy – od 1,5 po 8,5 procenta ročně.



"Přepočet výnosů zároveň se státním důchodem mi přijde celkem korektní. Až na ty výnosy snů, které mají být po odečtení poplatků," kroutí hlavou sociolog Pavel Rusý.



Budoucí důchod se nedozvíte



Ministerstvo vychází z toho, že dlouhodobá hrubá výnosnost akciových trhů je asi 8 procent a dluhopisových mezi čtyřmi a pěti procenty. Počítá s poplatkem 1 procento za správu pro fondy a další procento pro životní pojišťovnu za vyplácení důchodu. Výnosy, které nabízí kalkulačka, jsou očištěné od inflace i poplatků.



Podle kalkulačky se tak na dnešní poměry při slušném čistém výnosu 3,5 procenta vyplatí vstup do fondů už lidem s průměrnou mzdou. Když by se k důchodu započítala i částka, kterou člověk musí do fondu přihodit ze svého (dvě procenta z hrubé mzdy), vyplatí se podle kalkulačky fondové spoření úplně všem bez ohledu na výši mzdy už při nejmenším zhodnocení.



Problémem ovšem je, že kalkulačka neukazuje, jak vysoký budete mít důchod. "Člověku říkáme, jaký bude jeho náhradový poměr. Například kdo má průměrnou mzdu, bude mít důchod, který bude polovinou jeho mzdy," vysvětlil Machanec.



MF DNES si vyžádala podrobný vzorový výpočet, který se odehrává na pozadí kalkulačky. Ministerstvo předpokládá, že dnešní třicátník s průměrnou mzdou bude za 38 let brát 118 tisíc korun hrubého a bude mít nárok na důchod ve výši téměř poloviny, tedy 60 tisíc korun. V kalkulačce se objevuje důchod pouze 12 tisíc korun. "Ano, to je polovina dnešní průměrné mzdy," říká Machanec.



Dovolená na Mallorce dvakrát ročně



Ministerstvo tak očišťuje důchod o inflaci i o růst životní úrovně, tedy reálných mezd. Ty budou podle Machance růst zpočátku o 2,8 a později o 2 procenta ročně.



MF DNES spočítala, že po očištění o dvouprocentní inflaci, s níž MPSV počítá, bude skutečný důchod uvedeného penzisty 28 560 Kč. Koupí si tak za něj více než za svou dnešní mzdu a v důchodu bude bohatší než jeho rodiče. Dnešní důchodci mají v průměru 10 100 Kč měsíčně.



"Lidé se neporovnávají s generací před nimi, ale se současným okolím," brání se Machanec. Kalkulačka tak neukazuje, že životní standard českých důchodců se za několik desítek let přiblíží tomu německému. Dovolená na Mallorce dvakrát do roka nebude žádnou výstředností.



Autor: Jitka Vlková


<br><img src="http://mufin.fi.muni.cz/profimedia/bigImages/0014313750" height=200><img src="http://mufin.fi.muni.cz/profimedia/bigImages/0077201284" height=200><img src="http://mufin.fi.muni.cz/profimedia/bigImages/0001030712" height=200><img src="http://mufin.fi.muni.cz/profimedia/bigImages/0014387550" height=200><img src="http://mufin.fi.muni.cz/profimedia/bigImages/0054141485" height=200><h1>08781</h1>Osteoporóza a mýty, které vás mohou stát život



Řídnutí kostí, které při nepatrném pádu způsobí těžkou zlomeninu. Tak obvykle člověk zjistí, že trpí nemocí, která je nebezpečná, ale nebolí – osteoporózou. Nebolí nemoc samotná, ale její následky.



Pro vývoj nemoci je podstatný nedostatek vápníku, nedostatek vitaminu D a přiměřeného pohybu. |



V České republice touto nemocí trpí téměř tři čtvrtě milionu lidí. Především dospělých a hlavně žen v přechodu a po něm. Lidí nemocných osteoporózou stále přibývá. Vysvětlení je prosté - prodlužuje se průměrná délka života a přitom od dětství žijeme stále nezdravěji.



Ubývání kostní hmoty je přirozeným projevem stárnutí. Kostní hmota se tvoří zhruba do věku 25 až 30 let, potom už kvalitu kostí jen ztrácíme. Pozvolný úbytek kostní hmoty je přirozený. Problém nastává, pokud řídne rychleji, než by měla. Osteoporóza je výsledkem nerovnováhy mezi odbouráváním a novým tvořením kosti. Pro vývoj nemoci je podstatný nedostatek vápníku, nedostatek vitaminu D a přiměřeného pohybu.



Ročně prodělá osteoporotickou zlomeninu krčku stehenní kosti 14 tisíc žen a 7 tisíc mužů. „Dá se říct, že přibližně každých 30 minut utrpí jeden Čech osteoporotickou frakturu. Dvacet procent z těchto lidí do jednoho roku umírá vinou zdravotních následků úrazu, dalších padesát procent z přeživších zůstává do konce života nějakým způsobem postiženo,“ říká Jaroslav Jeníček, tajemník Českého národního fóra proti osteoporóze (ČNFO).



V naprosté většině se osteoporóza projevuje u lidí starších 50 let. V této věkové skupině se vyskytuje u 33 procent žen a 15 procent mužů. U populace nad 70 let jí pak trpí už 47 procent žen a 39 procent mužů. Léčeno je však pouze 10 až 15 procent postižených.



Stav diagnostiky a včasné léčby osteoporózy v České republice stále není ideální. V přístrojovém vybavení celotělovými denzitometry zaostáváme za průměrem Evropské unie. Podle Jaroslava Jeníčka je mnohdy těžké přesvědčit i lékaře, že je nutné osteoporózu léčit dříve, než dojde k patologické fraktuře. A to i díky mýtům, které o osteoporóze stále kolují.



MÝTY O OSTEOPORÓZE

Osteoporóza znamená odvápnění kostí

NE. Poměr mineralizované kostní tkáně a organické hmoty je stejný jako u zdravých kostí. U osteoporózy dochází k celkovému úbytku kostní tkáně a k mikroskopickým změnám její struktury. To vede ke snížení mechanické odolnosti kosti. Jedná se tedy o pokles v kvantitě a kvalitě kostní tkáně.



Osteoporóza a artróza jsou podobné stavy

NE. Artróza (nebo osteoartróza) je postižení kloubů. Jde o úbytek kloubní chrupavky. Charakteristickým projevem artrózy je bolest postižených kloubů. Osteoporóza znamená úbytek kostní tkáně a zhoršení její mikroskopické struktury. Nejde tedy o nic podobného.



Osteoporóza je nemoc starých lidí

NE ZCELA. Následky osteoporózy se sice většinou projevují až v pozdějším věku, ale základ pro dostatečnou mineralizaci kostí se vytváří už v období dospívání. Zlomeniny kostí při osteoporóze ve stáří jsou tak vlastně následkem nedostatečné prevence v podstatně mladších věkových obdobích. Stav mohou zhoršit chronická onemocnění – např. revmatické poruchy, vstřebávání živin, nádorová onemocnění či některé léky. Pravdou ale je, že nejčastějším zástupcem nemoci je tzv. osteoporóza postmenopauzální, postihující ženy po přechodu. Příčinou je úbytek ženských hormonů estrogenů.



Osteoporózou mohou onemocnět pouze ženy

NE. V období klimakteria je skutečně rozvoj osteoporózy asi čtyřikrát větší u žen než u mužů. Je to důsledek nedostatku hormonů estrogenů. Ovšem ve věku kolem 75 až 80 let se tyto rozdíly téměř vyrovnávají.



Ve středním věku je už na prevenci osteoporózy pozdě

NE. Na prevenci osteoporózy není nikdy pozdě. Pozornost dostatečné výstavbě kostí je nutno věnovat už v období růstu a dospívání. Ve středním věku ale můžeme zpomalit odbourávání právě prevencí. Napomůžeme tomu, aby úbytek vápníku odpovídal průměrnému poklesu s věkem, nikoli urychlenému.



Charakteristickým projevem osteoporózy jsou bolesti končetin či zad

NE. Bolesti zad se objevují většinou v důsledku kompresivních zlomenin obratlů (tedy takových zlomenin, kdy je obratel stlačen). Bolesti končetin nejsou charakteristickým projevem osteoporózy.



Osteoporóza je nutným zlem, které přichází se stářím, je nutno se s tím smířit

NE ZCELA. S osteoporózou se dá bojovat například soubory cviků. Také se dají upravit výživové zvyklosti, aby organismus dostal požadované množství vápníku a vitaminu D. Nutností je aktivní přístup nemocného.



Osteoporózu nelze léčit

NE. Existuje řada přípravků, které významně zlepšují stav kostí, vedou k nárůstu kostní hmoty, zlepšují mechanickou odolnost kostí a tím snižují riziko zlomenin. Nezbytnou součástí léčby je dostatečný přísun vápníku a vitaminu D.



Pro prevenci a léčbu osteoporózy je lhostejné, z jakých zdrojů vápník konzumujeme

NE ZCELA. Z vápníku v potravě se vstřebá a využije ke stavbě kostí jen určitá část. Nejvíce vápníku organismus využije z mléka a z některých druhů zeleniny, jako např. z květáku, růžičkové kapusty či z brokolice. Lidé trpící nesnášenlivostí laktózy mohou volit výrobky se sníženým obsahem laktózy, např. výrobky fermentované (jogurty, kysaná mléka).



Zdroj: ČNFO



Autoři: iDNES.cz , Kateřina Maršíková


<br><img src="http://mufin.fi.muni.cz/profimedia/bigImages/0010247094" height=200><img src="http://mufin.fi.muni.cz/profimedia/bigImages/0039869381" height=200><img src="http://mufin.fi.muni.cz/profimedia/bigImages/0039694547" height=200><img src="http://mufin.fi.muni.cz/profimedia/bigImages/0008712788" height=200><img src="http://mufin.fi.muni.cz/profimedia/bigImages/0041312880" height=200><h1>04947</h1>Vydělávejte si utrácením. Přehled bonusů na kreditních kartách



Obyčejné kreditní karty, se kterými lze jen utrácet na dluh, už nejsou in. Banky se začínají předhánět v nabídce takových, které klientům slibují vydělat. Karty pak podle výše útraty přinášejí různé výhody. Bonusy mají podobu nejen levnějších nákupů nebo vrácených peněz, ale i příspěvků na pojištění.



. |



Především ovšem zvažte, zda benefit, který získáte tím, že si kreditní kartu pořídíte a budete ji hojně využívat, pro vás bude natolik výhodný, že převýší případné zápory.



Pořízení kreditní karty i první rok jejího využívání je většinou zdarma. Ovšem za další roky už musíte platit měsíční či roční poplatek. Pohybuje se v řádech stokorun. Budete-li však s kreditní kartou opravdu hodně utrácet, až desítky tisíc korun ročně, budete mít kartu zdarma i po další roky.



Výhodou kreditních karet je tzv. bezúročné období, které trvá minimálně 40 dní. Pokud klient uhradí dluh v tomto období, nepočítá se mu žádný úrok. Nepodaří-li se vám však dlužnou částku uhradit včas, připravte se na úrok dosahující ročně i desítky procent.



S kreditní kartou spořte na důchod nebo plaťte pojištění



Každá s pomocí kreditní karty utracená koruna může mít vliv i na výši příspěvku na penzijní připojištění či platbu za životní nebo neživotní pojištění. Čím víc budete utrácet, tím vyšší váš příspěvek nebo platba bude.



Navyšování příspěvků na penzijní připojištění pomocí nákupů kreditní kartou má ještě jedno plus. Nejen že si zvýšíte měsíční úložku do penzijního fondu, ale také na bonus z takové platby získáte státní podporu. Podmínkou však je, aby váš vlastní pravidelný příspěvek na účet penzijního připojištění byl nižší než 500 korun. Stát poskytuje podporu na úložky od 100 do 500 korun ve výši od 50 do 150 korun. Budete-li tedy sami spořit 500 korun a víc, budete dostávat maximální podporu 150 korun. Pak už bonus z platby kartou na výši státní podpory vliv nemá.



Dnes mají možnost příspěvků na penzijní připojištění či platbu za pojištění klienti pěti finančních společností, které s příslušnými penzijními fondy nebo pojišťovnami spolupracují.



Klient Home Credit a zároveň klient České pojišťovny má na výběr, jak naložit s utrženými prémiovými korunami u Premia karty ČP, které získá za bezhotovostní transakce. Může je použít k platbě za jakékoliv pojištění u České pojišťovny, nebo k navýšení penzijního připojištění u Penzijního fondu ČP.



Bonusy z kreditních karet k příspěvkům na penzijní připojištění a na platby za pojištění



Banka

Kreditní karta



Partner



Bonus



Bezúročné období ve dnech/úrok za měsíc



Roční poplatek (v Kč)



Česká spořitelna

Chytrá karta



PF České spořitelny



za každých 1 000 korun 10 korun na penz. přip.



GE Money Bank

ING karta



ING PF



1 % z každé bezhotovostní transakce na penz. přip.



UniCredit Bank

Visa AXA



Skupina AXA



1 % - 11 %*** z nákupů na penz. přip., nebo životní, či neživotní pojištění



UniCredit Bank

Visa Generali



Pojišťovna Generali



1 % z každého nákupu 1x ročně na investiční ŽP



Raiffeisenbank

Karta UNIQA



Pojišťovna UNIQA



0,8 % z každé bezhotovostní platby - na investiční ŽP



Home Credit

Premia karta ČP



Česká pojišťovna



1 % - 11 %*** z nákupu - platba na jakékoliv pojištění u ČP, nebo penz. přip. u PFČP



Poznámka: * podle zvolených služeb ke kartě; ** zdarma, pokud roční obrat alespoň 36 tisíc korun; *** záleží na partnerovi, u kterého nákup proběhne; **** měsíční poplatek, pokud bude celkový bezhotovostní obrat v předcházejícím měsíci nižší než tři tisíce korun; ***** měsíčně, pokud za předcházejících 12 měsíců obrat méně než 36 tisíc korun

Zdroj: finanční společnosti



Příspěvek na investiční životní pojištění u pojišťovny UNIQA získá držitel kreditní karty Raiffeisenbak.



Se skupinou AXA spolupracuje UniCredit Bank. Držitelé její kreditní karty Visa AXA si mohou zvýšit příspěvek na penzijní připojištění nebo uhradit pojistné produkty u společností skupiny AXA. Klienti UniCredit Bank s uzavřeným investičním životním pojištěním u Pojišťovny Generali mohou utrácením z karty Visa Generali získat mimořádné pojistné.



Peníze tečou zpátky



Zajímavou nabídkou pro držitele kreditních karet je také to, že se jim na účet vrátí část peněz, které prostřednictvím kreditní karty utratili. Tuto možnost nabízí například Citibank u své Citi Shopping karty. Klienti mohou každý měsíc získat zpět až tisíc korun.



Klient Cetelem může za platby kreditní kartou dostat zpět až 150 korun měsíčně, tedy až 1 800 korun ročně.



GE Money Bank má ve své stálé nabídce kreditní kartu bene+. Její majitel také může prostřednictvím nákupů získat zpět na účet až 10 % z hodnoty nákupu. Do konce února je v nabídce banky tzv. Olympijský balíček, jehož součástí je kromě spořicího účtu a konta Genius Active nebo Gold i kreditní karta bene+. Pokud klient během pěti následujících měsíců od zřízení karty utratí měsíčně kartou nejméně 500 korun, získá měsíční bonus 500 korun nazpět.



Jedno až deset procent z hodnoty nákupu získají zpět i držitelé Premia kreditních karet společnosti Home Credit.



Bonusové utrácení



Velmi často využívanými bonusy jsou slevy v partnerských obchodech poskytovatelů kreditních karet. Například slevový program Sphere, který nabízí slevu 5 % - 30 % u více než sedmi tisíc obchodníků v Česku a na Slovensku, mají k dispozici držitelé Chytré karty od České spořitelny nebo kreditních karet Raiffeisenbank.



Klienti UniCredit Bank a držitelé jejích kreditních karet Visa Renome nebo Visa Schlecker mohou za nákupy pomocí těchto karet využít věrnostních programů například v prodejnách Baťa, Reserved, Schlecker apod., kdy za každý nákup získávají body, které mohou proměnit za slevové poukázky.



Se zajímavou nabídkou přišla Poštovní spořitelna. Držitelé jejích platebních i kreditních karet mohou využívat Lékovou kartu Pharmaland, kdy při každém nákupu ve všech lékárnách Pharmaland majitel karty získá automaticky slevu čtyři procenta z celkové hodnoty nákupu.



Body sbírá i klient Komerční banky a T-Mobile a zároveň držitel T-Mobile Bonus karty, které poté může proměnit za výhody či výrobky z T-Mobile Bonus katalogu.



Zaplaťte kreditní kartou, prodloužíme vám záruku



Klienti ČSOB si zase mohou u zboží zaplaceného kreditní kartou prodloužit záruční dobu až o 12 měsíců. Zároveň se na takto zaplacené zboží vztahuje 90denní pojištění nákupu proti odcizení, poškození nebo zničení.



Od loňského prosince si o rok mohou prodloužit záruční dobu i držitelé kreditních karet Cetelem. Podmínkou je, aby nakoupili bílou nebo černou techniku v ceně od dvou do dvaceti tisíc a do 30 dnů od nákupu se zaregistrovali u pojišťovny Cardif Pro Vita.



Autor: Barbora Buřínská


<br><img src="http://mufin.fi.muni.cz/profimedia/bigImages/0054091270" height=200><img src="http://mufin.fi.muni.cz/profimedia/bigImages/0009100254" height=200><img src="http://mufin.fi.muni.cz/profimedia/bigImages/0009100258" height=200><img src="http://mufin.fi.muni.cz/profimedia/bigImages/0077542194" height=200><img src="http://mufin.fi.muni.cz/profimedia/bigImages/0000853498" height=200><h1>08752</h1>Opary: infekci spouští stres, horečka i slunce



Bolavé puchýřky na rtu a v jeho okolí, které svědí a bolí - opary umějí pěkně potrápit. Někdo na ně trpí, jiný neměl nikdy žádný. Jak je to možné?



Nejčastěji se opar vyskytuje v oblasti rtů  |



Opary, které se dělají na rtech, se označují jako opary prosté. Za jejich vznikem stojí vir (herpes simplex virus), který postihuje převážně kůži a sliznice.



Pásový opar souvisí s neštovicemi



Opar na rtech má s pásovým oparem mnoho společného. Původcem je totiž příbuzný virus ze skupiny herpetických virů. Není ale totožný.



První kontakt s tímto virem většinou proběhne už v dětství a jeho následkem jsou plané neštovice. Onemocnění může probíhat lehce, jen s několika neštovičkami a bez celkových příznaků a může tak ujít pozornosti, nebo naopak s typickým výsevem a průvodními příznaky, jako je celková schvácenost, vysoká teplota, bolesti hlavy a zad.



"Obdobně jako u prostého oparu se tak po prodělání planých neštovic člověk stává nosičem tohoto viru doživotně. Virus zůstává v takzvaných nervových gangliích umístěných podél páteře a v hlavě. Svému hostiteli nijak neškodí, ale při oslabení se může aktivovat a vycestovat podél nervu. Pak způsobí jeho zánět i zánět kůže v dané oblasti, kterou tento nerv zásobuje," potvrzuje primářka Kliniky chorob kožních a pohlavních Fakultní nemocnice Olomouc Renata Kučerová.



Pásový opar je tak vlastně lokalizovanou recidivou planých neštovic, postihující určitý nerv. Proto vzniká typické pásové uspořádání puchýřků, často na hrudníku v oblasti mezižeberního nervu, a to jednostranně. U těžkých forem je výsev rozsáhlý a puchýře se dlouho hojí, mohou zanechat i jizvy. Pásový opar může být provázen silnými bolesti v postižené oblasti, což je dáno postižením nervu.



Zatímco se klasický opar objevuje často mnohokrát za život, pásový opar dostanete jen jednou. Výjimku tvoří pacienti s výrazně oslabenou imunitou, kde se i pásový opar může vrátit.



Co se týče léčby, je podobná jako u planých neštovic - jen se zmírňují příznaky.



Puchýřky se mažou tekutým pudrem, případně se podávají léky na bolest. Těžší formy pásového oparu, například v oblasti trojklanného nervu, tedy s postižením oka a obličeje, vyžadují celkovou antivirovou léčbu a v některých případech i hospitalizaci.



"Prostý opar se může vyskytovat kdekoliv na kožním a slizničním povrchu, včetně postižení oční rohovky. Nejčastějším místem je ale právě oblast rtů - rozhraní retní červeně a kůže a jejich okolí, včetně nosního vchodu a tváří. Další lokalitou, kde se toto onemocnění často vyskytuje, je genitál a jeho okolí," vysvětluje primářka Kliniky chorob kožních a pohlavních Fakultní nemocnice Olomouc Renata Kučerová.



Virus má drtivá většina lidí v sobě



Herpes virus má v těle 90 procent populace. Často se nakazí již v útlém věku. "První kontakt s infekcí tímto virem může probíhat nenápadně, prakticky bez příznaků, nebo naopak bouřlivě, s postižením sliznic dutiny ústní či genitálu. Většina lidí pak zůstává nosičem infekce po celý život," říká Renata Kučerová.



Zda infekce zůstane skrytá nebo zda se vlivem různých provokačních faktorů jako je psychický stres, horečnatá onemocnění či oslunění virus probudí, záleží na imunitě.



Pokud se opar objeví jen na rtu a jeho okolí, jedná se o banální záležitost. Zpravidla stačí koupit si v lékárně některý z volně prodejných přípravků. Pojišťovny žádný z nich nehradí, proto i když půjdete k lékaři, většinou vám jen poradí, co si můžete koupit. A to zvládne i lékárník. Takže k lékaři s běžným oparem nemá cenu chodit.



Ovšem pokud se objeví puchýřky na oční rohovce, nebo se opar vysype na větších plochách, už je to komplikace, a pak by vaše kroky do lékařské ordinace určitě vést měly. "U lidí se slabou imunitou mohou být postiženy i vnitřní orgány. Nebezpečný je zejména zánět mozku a mozkových blan, například při nakažení novorozence při průchodu infikovanými porodními cestami," vysvětluje Kučerová.



K lékaři ale běžte i tehdy, pokud se vám opary objevují často (dvakrát až třikrát do měsíce), to znamená, že prakticky přecházíte z jednoho výsevu do druhého. A také pokud je rozsah postižení výrazný a doprovázený celkovými příznaky jako je zvýšena teplota, celková únava, výrazná bolestivost nebo zduření mízních uzlin.



Krémy, mastičky, náplasti...



Na klasický opar na rtu jsou nejvhodnější krémy s obsahem protivirově působících látek (obvykle acyklovir a látky jemu příbuzné). Tyto krémy jsou ve volném prodeji a jejich cena se pohybuje v řádu sto až dvou set korun, v závislosti na výrobci a velikosti balení. Léčbu je vhodné začít při prvních příznacích, které na sobě pacient zpravidla pozná, ještě než se puchýřky objeví. Pokud léčbu zahájíte co nejdříve, zvyšuje se šance na úspěch.



"Za nejlepší způsob se dnes považuje takzvané vlhké hojení. Znamená to vytvoření takových podmínek, při kterých mohou buňky imunitního systému nejlépe rekonstruovat poškozené tkáně. V případě oparů je možné použít speciální náplasti, které na oparu vytvoří tenoučkou gelovou vrstvičku," komentuje aktuální postupy léčby oparu dermatoložka Monika Arenbergerová.



Někteří pacienti dávají přednost jen levnějším běžným prostředkům například vysušení puchýřků lihovými roztoky nebo pastou, jiným naopak pomáhá ke zmírnění průběhu promašťování. Nejlepší je vyzkoušet, co každému vyhovuje. Na závažnější formy ordinuje lékař antivirotika.



Autoři: MF DNES , Kamila Hudečková


<br><img src="http://mufin.fi.muni.cz/profimedia/bigImages/0013047052" height=200><img src="http://mufin.fi.muni.cz/profimedia/bigImages/0006223528" height=200><img src="http://mufin.fi.muni.cz/profimedia/bigImages/0001740802" height=200><img src="http://mufin.fi.muni.cz/profimedia/bigImages/0034225897" height=200><img src="http://mufin.fi.muni.cz/profimedia/bigImages/0000868979" height=200><h1>10076</h1>Avie se střetla s krávou, řidič čekající v koloně spadl z mostu



Řidiče avie překvapila po půlnoci na čtyřproudé silnici z Nového Jičína na Příbor kráva. Střetu už nedokázal zabránit. Za nehodou se vytvořila kolona. V ní stál i mladý muž. Ten si zřejmě potřeboval odskočit, tak vystoupil a přelezl zábradlí u cesty. Neuvědomil si ale, že stojí na mostě.



 |



Ke střetu došlo poblíž odbočky na Libhošť. "Řidič avie se po srážce dostal do protisměru, kde narazil ještě do dvou dalších vozů. Při nehodě byl naštěstí jen lehce zraněn řidič nákladního auta," řekl iDNES.cz mluvčí novojičínské policie Petr Gřes.



Přivolaný veterinář nařídil krávu utratit. Na silnici se mezi tím vytvořila kolona několika aut. Asi třicetiletý muž po chvíli čekání vystoupil z auta a spadl z mostu na silnici na Libhošť.



"S vážným zraněním zatím zůstává v nemocnici, kam byl převezen," uvedl mluvčí policie.



Autor: cen Čeněk Třeček


<br><img src="http://mufin.fi.muni.cz/profimedia/bigImages/0000954856" height=200><img src="http://mufin.fi.muni.cz/profimedia/bigImages/0008882893" height=200><img src="http://mufin.fi.muni.cz/profimedia/bigImages/0000954854" height=200><img src="http://mufin.fi.muni.cz/profimedia/bigImages/0000942215" height=200><img src="http://mufin.fi.muni.cz/profimedia/bigImages/0000954855" height=200><h1>03907</h1>Nejlépe a nejhůře placené profese: rozdíl až 50 tisíc korun měsíčně



V jakém oboru budete mít slušný plat a kdy naopak budete muset obracet každou korunu? Trendy se moc nemění. Nejlepší peníze stále dostávají počítačoví odborníci a analytici.



Po absolvování studia mají absolventi Fakulty informatiky a statistiky VŠE 53 558 korun měsíčně a Fakulty informatiky Masarykovy univerzity 42 128 korun. . |



Více než třetina absolventů Vysoké školy ekonomické (VŠE) v Praze z roku 2011 dostala nástupní plat mezi 24 až 30 tisíci korunami. Vyplývá to ze Studie rozvojového a poradenského centra VŠE v Praze.



Fakta



Deset nejlépe placených oborů (měsíčně v Kč)



Inženýři elektronických komunikací včetně radiokomunikací: 61 016Specialisté počítačových sítí (kromě správců): 55 735Specialisté v oblasti práva a příbuzných oborech: 47 361Systémoví analytici: 47 244Lékaři specialisté: 46 050Návrháři a správci databází: 45 985Specialisté v obl. matematiky, statistiky, pojistné matematiky: 44 705Specialisté v oblasti testování softwaru, příbuzní pracovníci: 41 705Programátoři počítačových aplikací: 40 864Důlní a hutní inženýři a specialisté v příbuzných oborech: 40 285



zdroj: Trexima, medián hrubé mzdy v roce 2011



Nejvyšší mzdy mají tradičně absolventi Fakulty informatiky a statistiky VŠE, kteří ostatním fakultám o dost utíkají. Téměř 40 procent loňských absolventů uvádí nástupní plat 30 až 40 tisíc korun, o čemž se studentům většiny ostatních škol, hlavně netechnických, může jenom zdát.



Platy absolventů nejznámější české vysoké ekonomické školy jsou podle průzkumu mezi českými zaměstnavateli nadprůměrné.



Potvrzují to i šetření specializované agentury Trexima. "Nejvyšší mzdy mají analytici výpočetních systémů – zhruba 38 tisíc korun, nejnižší učitelky mateřských škol," vyplývá ze studie mapující hrubé platy vysokoškolsky vzdělaných zaměstnanců do 30 let.



Analytiky následují programátoři, účetní specialisté, lékárníci, bankovní poradci, ekonomové, matematici, strojní inženýři, personalisté, pojišťovací agenti a finanční zprostředkovatelé.



Pokud tedy teprve uvažujete o budoucím studiu, máte jasný signál. Přestaňte se štítit matematiky a zasedněte k počítačovým příručkám a ekonomickým učebnicím.



Třeba absolventi Národohospodářské fakulty VŠE mají ve srovnání s ostatními fakultami VŠE platy nejnižší. Pouze 17,8 procenta jich dosáhlo přes 30 tisíc korun. Podle autorů studie to může být dáno i vyšším podílem zaměstnání absolventů národohospodářské fakulty ve státní sféře, kde tabulkové platy více zohledňují věk, a tedy znevýhodňují mladé absolventy s kratší praxí.



Průzkum platů a zkušeností z pracovního trhu absolventů najdete i na stránkách jiných vysokých škol – například Masarykovy univerzity v Brně. Výsledky studií o absolventech potvrzují i další zdroje sledující platovou situaci.



Může se hodit



Najděte si lépe placenou práci na jobDNES.cz. Denně žhavé pracovní nabídky. Aktuálně přes 17 tisíc volných pracovních pozic.



Z průzkumu Reflex 2010, který zpracovalo Středisko vzdělávací politiky Pedagogické fakulty Univerzity Karlovy v Praze, plyne, že čtyři až pět let po absolvování studia mají absolventi Fakulty informatiky a statistiky VŠE 53 558 korun měsíčně a Fakulty informatiky Masarykovy univerzity 42 128 korun.



Holky jsou na tom hůř



Oproti tomu třeba učitelé z Karlovy univerzity se po pěti letech po škole dostanou zhruba na půlku platu informatika.



Fakta



10 nejhůře placených oborů (měsíčně v Kč)



Číšníci a servírky: 9 642Pomocníci v kuchyni: 10 530Kuchaři (kromě šéfkuchařů), pomocní kuchaři: 11 313Obsluha v zařízeních rychlého občerstvení: 11 320Uklízeči, pomocníci v kancelářích, hotel., průmysl., j. objektech: 11 347Šičky, vyšívači a pracovníci v příbuzných oborech: 11 385Pracovníci ostrahy a bezpečnostních agentur: 11 430Pomocní a nekvalifikovaní pracovníci ve službách: 11 550Pekaři, cukráři (kromě šéfcukrářů) a výrobci cukrovinek: 13 053Prodavači v prodejnách: 13 491



zdroj: Trexima, medián hrubé mzdy v roce 2011



Pokud nastoupí do soukromé školy, mohou se přiblížit i 30 tisícům hrubého měsíčně, ale ve státních školách zůstávají i pod hranicí dvaceti tisíc.



Závratný rozdíl v příjmech není ani u vysokoškolských učitelů. "Podle našich šetření mají vysokoškolští učitelé do 30 let měsíční hrubý plat těsně nad 22 tisíc," upřesňuje situaci na trhu práce analytička Kateřina Duspivová z firmy Trexima. Pro porovnání mají podle stejného zdroje středoškolští učitelé 20 161 a v mateřských školách 14 251.



K tomu musí ženy počítat s ještě nižšími příjmy, protože v Česku podle statistik berou až o 26 procent méně než muži.



Se službami na dvaceti



Podobně jako absolventi pedagogických škol jsou na tom čerství lékaři a ještě hůře sestry. Pokud nenastoupí do soukromé praxe, musí vystačit s necelými 20 tisíci korun.



"Platy absolventů se u nás řídí platnými platovými tabulkami, a tedy zařazením do platových tříd," říká Petra Černo, tisková mluvčí Nemocnice Havlíčkův Brod.



Absolventi středních zdravotnických škol dostávají 14 720 korun a příplatky za směny nebo zvláštní příplatky za riziková oddělení. Ty dosahují maximálně tisíc korun měsíčně. "Čerství lékaři si v havlíčkobrodské nemocnici přijdou na 22 340 korun měsíčně a mohou si přilepšit měsíčním příplatkem 600 až 700 korun v případě, že jsou zařazeni na oddělení, kterých se příplatky týkají," doplňuje Petra Černo.



Autor: Michaela Kučerová


<br><img src="http://mufin.fi.muni.cz/profimedia/bigImages/0004777343" height=200><img src="http://mufin.fi.muni.cz/profimedia/bigImages/0008605203" height=200><img src="http://mufin.fi.muni.cz/profimedia/bigImages/0054291286" height=200><img src="http://mufin.fi.muni.cz/profimedia/bigImages/0049331239" height=200><img src="http://mufin.fi.muni.cz/profimedia/bigImages/0054208555" height=200><h1>07822</h1>Jak dlouho máme spát, aby to bylo akorát?



Pro mnohé z nás je dostatek spánku základem k tomu, abychom se po zbytek dne cítili fit a mohli i v práci podávat optimální výkony. Ale je tomu skutečně tak? Není spánek jen zbytečná ztráta několika hodin? A když už "musíme" spát, jaká je ideální doba strávená pod peřinou?



Ideální doba spánku je mnohdy hodně individuální  |



Úvahy o tom, že spánek nám pouze ukrajuje čas z nedlouhého života, nejsou až tak od věci. I přes mnohé výzkumy totiž vědci stále nemají jasno o přesném významu spánku. Shodují se pouze v tom, že je nezbytný k regeneraci organismu, a pokud ho máme nedostatek, zhoršují se některé základní funkce těla.



Nesprávná délka spánku navíc může vést dokonce až k rozvinutí některých chronických onemocnění.



I když spíme, neznamená to, že je naše tělo úplně vypnuté. Především mozek je pořád aktivní. A spánek má dokonce své etapy. Jak připomíná odborný server ulekare.cz , určité fáze spánku jsou důležité právě na to, abychom se cítili po probuzení odpočinutí, čilí, plní energie. Jiné etapy jsou zase důležité pro naši paměť.



Ideální doba spánku je mnohdy hodně individuální, ale odborníci nejčastěji hovoří o sedmi až osmi hodinách jako o zlaté střední cestě. Ovšem například novorozenci spí 16 až 18 hodin, děti předškolního věku potřebují 10 až 12 hodin, starší děti a dospívající aspoň 9 hodin.



"Důležité je nejenom množství, ale také kvalita. U lidí, jejichž spánek je v průběhu noci častokrát přerušován nebo je zkrácen, nemusí dojít k některým jeho důležitým fázím. Jinými slovy - to, jak budete další den fungovat, závisí na celkové době vašeho spánku a na jeho různých fázích," uvedl server ulekare.cz.



Málo spánku = špatná rozhodnutí



Dostatek spánku je důležitý pro jasné myšlení, rychlé reakce nebo dobrou psychickou odolnost pro náročné pracovní úkoly.



Zkrácení spánku o pouhou hodinu může mít za následek poruchy soustředění a může také prodloužit váš reaktivní čas. Nedostatek spánku s sebou přináší vyšší pravděpodobnost špatných rozhodnutí. To může mít za následek nižší výkonnost v práci či vyšší riziko nehod.



Spánek také ovlivňuje náladu. Nevyspalý člověk bývá podrážděný, konfliktní, lidé s chronickým nedostatkem spánku mají vyšší sklon k depresím. Nedostatek spánku nebo jeho snížená kvalita zvyšuje riziko vysokého krevního tlaku a kardiovaskulárních poruch.



Všeho moc škodí



Podle posledních průzkumů není pro dospělého moc zdravé, když spí často moc dlouho. Spánek delší než devět hodin nezpůsobí pouze celodenní únavu a malátnost, ale rovněž zvyšuje riziko vzniku chronických stavů jako je obezita, cukrovka, vysoký krevní tlak a kardiovaskulární choroby.



"Sedm až osm hodin spánku každou noc se zdá být ideálním množstvím k maximalizování zdravotních výhod a minimalizování rizika kardiometabolických onemocnění," řekl doktor Orfeu Buxton, vědec ze spánkového oddělení v nemocnici v Bostonu.



Doktor Buxton a jeho kolegové analyzovali data od více než 56 tisíc dospělých Američanů, kteří se zúčastnili národního zdravotního průzkumu.



Výsledky ukázaly, že spánek kratší než šest hodin a delší než devět hodin byl v porovnání se spánkem mezi sedmi a osmi hodinami za noc spojen se zvýšeným rizikem výskytu chronických onemocnění, včetně obezity, cukrovky a vysokého krevního tlaku.



"Obezita, cukrovka a kardiovaskulární onemocnění jsou mezi hlavními příčinami úmrtí ve Spojených státech," vyjádřil se spoluautor studie Enrico Marcelli, profesor z oddělení sociologie ze Státní univerzity v San Diegu.



"Tato zjištění zdůrazňují, jak důležitou roli hraje spánek pro zdraví a ukazují, ze spánek může mít větší vliv na tyto chronická onemocnění než strava nebo cvičení," dodal.



Anketa



Jak dlouhý spánek je pro vás ideální?



5 hodin a méně 167



6 až 7 hodin 1146



8 hodin 2442



9 a více 791



Autoři: pro iDNES.cz , Lucie Wittlerová


<br><img src="http://mufin.fi.muni.cz/profimedia/bigImages/0010248904" height=200><img src="http://mufin.fi.muni.cz/profimedia/bigImages/0006484829" height=200><img src="http://mufin.fi.muni.cz/profimedia/bigImages/0054110554" height=200><img src="http://mufin.fi.muni.cz/profimedia/bigImages/0004657841" height=200><img src="http://mufin.fi.muni.cz/profimedia/bigImages/0009775086" height=200><h1>07084</h1>Akutní zánět slinivky mě přivedl ve 24 letech na okraj smrti



Moje nemoc začala loni v prosinci. Objevila se nenadálá bolest zad a břicha, bylo mi na zvracení, špatně se mi dýchalo a chodilo. Nakonec se ukázalo, že mám zánět slinivky. Málem jsem umřela. Čtenářka Petra napsala další díl našeho seriálu Můj boj s nemocí.



Čtenářka onemocněla chronickou pankreatitidou 2. stupně  |



První záchvaty jsem ještě přečkala doma o dietě. Původně jsem si totiž myslela, že mám střevní chřipku, která v té době řádila u nás v paneláku.



Vážení čtenáři, článek je součástí cyklu Můj boj s nemocí. Seriál píšete vy, naši čtenáři. Chtěli bychom pravidelně přinášet vaše příběhy o tom, jak se vyrovnáváte nebo jste se vyrovnávali s různými onemocněními u vás či vašich blízkých. Své příběhy posílejte na adresu zdravi@idnes.cz . Nejzajímavější zveřejníme a odměníme částkou 500 Kč. Myslíme si, že vaše příběhy mohou pomoci lidem v podobné situaci.



Ještě v prosinci mě to chytlo znovu a to už jsem nemohla vydržet, tak mě bratr odvezl na pohotovost. Tam mi píchli injekci proti bolesti a vzali mi krev a já musela hodinu čekat na to, co mi vlastně je.



Diagnóza nakonec zněla akutní zánět slinivky břišní. Okamžitě jsem musela do nemocnice.



První pobyt v nemocnici



Celé dny jsem pak dostávala jen kapačky, prášky na bolest a další léky, nic jsem pořádně nejedla, pořád mi brali krev a čekalo se na to, až mi klesnou negativní hodnoty na slinivku.



Pak jsem ještě musela na ultrazvuk, koukali se mi do žaludku a když se zdálo, že jsem v pořádku, dostala jsem najíst a po zhruba 14 dnech jsem šla domů s brožurkou o dietě číslo 4.



Dieta č. 4



Tato dieta se podává při zánětu žlučníku a slinivky břišní a po odeznění větších potíží nebo při chronickém zánětu žlučníku, při žlučových kaméncích v období občasných bolestí a na přechodnou dobu po operaci žlučníku.



Dieta má být složena z potravin, které při sníženém obsahu tuků mají i snížený obsah cholesterolu. Omezují se všechny potraviny s vyšším obsahem cholesterolu – zejména vaječný žloutek, částečně máslo. Jsou-li celá vejce nutná pro přípravu pokrmů, nemá jich být v této dietě více, než jeden kus denně.



Jenže to netrvalo dlouho a mě chytil další záchvat.



Koukla na mě smrt



Stalo se to letos v únoru a byla to opět má slinivka. Ležela jsem na jednotce intenzivní péče a málem jsem umřela. Smrt jsem měla na krajíčku.



Když jsem se dostala z nejhoršího, odvezli mě na speciální vyšetření, koukli na slinivku, a pak mě zase pustili domů. I když jsem tvrdila, že mám pořád bolesti břicha, doktorka mi řekla, že mám krev v pořádku.



Po 14 dnech jsem byla v nemocnici zpět. Museli mi uříznout kus slinivky.



Nyní mám chronickou pankreatitidu 2. stupně, mám zničené vývody u slinivky, celý život budu muset držet dietu, a to mi je teprve 24 let.



Musím se stále léčit



Zdravotní potíže u mě přetrvávají, musím jezdit do nemocnice. Doktorka mi řekla, že do deseti let umřu, když se nebudu léčit.



Mám i psychické problémy, protože se stále nedokážu srovnat s tím, co se mi přihodilo.



Autoři: pro iDNES.cz , Čtenářka Petra


<br><img src="http://mufin.fi.muni.cz/profimedia/bigImages/0034607988" height=200><img src="http://mufin.fi.muni.cz/profimedia/bigImages/0041286809" height=200><img src="http://mufin.fi.muni.cz/profimedia/bigImages/0009700863" height=200><img src="http://mufin.fi.muni.cz/profimedia/bigImages/0041286823" height=200><img src="http://mufin.fi.muni.cz/profimedia/bigImages/0009697897" height=200><h1>07792</h1>Ideální žena podle mužů: krásná violoncellistka s láskou k fotbalu



Sníme o ideálních mužích, ale víme, jakou mají oni představu o ideální ženě? Možná by si přáli po svém boku štíhlou vnadnou blondýnu s dlouhýma nohama schopnou zapařit, fandit fotbalu a ujet za odpoledne sto kilometrů na kole... Zeptaly jsme se jich.



 Žena v červených lodičkách kope do fotbalového míče. |



Šimon, 27 let, student, zadaný

Ideální žena je plná kompromisů. Pro mě je to určitě slečna, která je atraktivní, protože jinak by si jí samozřejmě člověk nikdy nevšiml, ale ne na úkor její inteligence a intelektu. Což si myslím, že dneska je bohužel většina případů... Ale myslím si, že když má slečna vnitřní kouzlo, spojené se špetkou atraktivity a inteligence, tak je ideální.



Filip, 33 let, podnikatel, svobodný

Já bych si přál ženu, která by mě měla ráda takového, jaký jsem. A já ji měl rád takovou, jaká je ona. To je můj sen.



Roman, 29 let, architekt, zadaný

Pěkná (nemusí být nejhezčí), hodná, starostlivá, chytrá (víc než průměr). Hlavně aby chtěla velkou rodinu.



Štěpán, 26 let, student, svobodný

Jako elfka Galadriel, i když bych s ní nechtěl mít nic společného, protože je příliš strašidelná... Něco jako ideální žena neexistuje. Stejně jako neexistuje ideální muž. Jsou jen konkrétní jedinci a člověk se s tím musí smířit a akceptovat je.



Vojtěch, 22 let, student, svobodný

Když se přenesu přes vzhled, tak je pro mě maximálně důležitým testem to, jak dlouho vydrží sledovat mě a mého kamaráda při hraní stigy - neni to vtip, 3 góly málo, 5 je OK. Já fakt nevím, oči krasné, nohy Nikole Kidmanové, aby byla chytrá - selsky, nenaučeně, aby hrála na violoncello a každej pátek chodila s kámoškama na fotbal.



Martin, 35 let, podnikatel, zadaný

Aby byla krásná, dost na to, aby mi ji všichni kamarádi záviděli. Aby se mnou lezla po skalách, ale taky se potápěla. Aby si někdy něco přečetla, něco jinýho než bulvár. Aby milovala steaky a uměla je i sama připravovat. Aby chtěla děti, aby se se mnou ráda milovala, kdekoliv a kdykoliv. A aby nebyla zrzavá.



Tomáš, 30 let, na volné noze, svobodný

Aby mě poslouchala a myslela si, že jsem dobrej ve všem, co dělám. Bylo by moc fajn, kdyby uměla vařit. A byla hezká a chytrá. Já nevím, nějak nemám v poslední době štěstí, tak by mi to asi už i stačilo.



Tomáš, 25 let, podnikatel, svobodný

Mám rád holky hubený a tím myslím, že když někdo o nějaké říká, že je hubená, tak já bych chtěl ještě hubenější. Dlouhé vlasy chci a barva je mi fuk. Aby byla něčím zajímavá, co mě na ní zaujme, ale nevím, co to přesně je. Ať to hlavně není zmalovaná čúza. Raději přirozenou, ale starat se o sebe může, to jo. A rozhodně mladá s malými ňadry.



Jirka, 28 let, barman, zadaný

Musí se usmívat, být přirozeně praštěná a měla by mě mít ráda!



Jan, 40 let, manažer, svobodný

Ideální žena je anděl v kuchyni a ďáblice v ložnici.



Petr, 46 let, ředitel, svobodný

Ideální žena vypadá jako první Bond girl Ursula Andressová, umí skvěle vařit a snese moji občasnou náladovost. Vlastně pokud mne dokáže delší dobu snést, tak ani netrvám na prvních dvou bodech.



Karel, 27 let, hudebník, zadaný

Pro mě je ideální žena tak trochu kariéristka, profesionálka. Nic mě nepřitahuje víc než žena, která si jde za svým cílem. O to víc si pak vážím toho, že mi věnuje svůj čas.



Jaká žena by podle vás byla ideální? Napište nám do diskuse pod článkem!



Autor: ned Kristina Nedvědová pro iDNES.cz


<br><img src="http://mufin.fi.muni.cz/profimedia/bigImages/0012612680" height=200><img src="http://mufin.fi.muni.cz/profimedia/bigImages/0012612686" height=200><img src="http://mufin.fi.muni.cz/profimedia/bigImages/0012612679" height=200><img src="http://mufin.fi.muni.cz/profimedia/bigImages/0012612685" height=200><img src="http://mufin.fi.muni.cz/profimedia/bigImages/0007116667" height=200><h1>08036</h1>Kde vzít jód, aby tělo netrpělo. V mořské soli je ho málo, v sushi moc



Nedostatek jódu způsoboval v minulosti těžké vývojové poruchy intelektu. Ale hormony závislé na jódu mají vliv i na tělesný růst, na odolnost proti zátěži nebo na pohlavní život. Hlavním zdrojem jódu je moře, přímořské národy tedy mají pro jeho přísun příznivější podmínky.



Mořská ani alpská sůl nemají dostatek jódu grafie) |



V Evropě raketově přibývá lidí, kteří mají problémy se štítnou žlázou. Důvodem je právě nedostatek jódu. Tato látka je pro tělo naprosto nezbytná. Bez ní štítná žláza nemůže produkovat své hormony.



"V našem těle se tyto hormony podílejí například na regulaci růstu, odolnosti proti zátěži a únavě, pohlavním životě či přirozeném životním tempu. Člověk, kterému nefunguje dobře štítná žláza, je celkově zpomalený a vážně nemocný, protože jsou narušeny jeho životně důležité systémy," vysvětlil profesor Václav Zamrazil, vedoucí Subkatedry endokrinologie Institutu postgraduálního vzdělávání ve zdravotnictví, který působí v pražském Endokrinologickém ústavu.



"Nedostatek jódu nás ovlivňuje od samotného početí a má vliv na naše základní funkce až do smrti. Bez jódu to prostě nejde," dodává Zamrazil, který už několik let zastupuje Českou republiku v evropské sekci Mezinárodního poradního sboru pro řešení jódového deficitu.



Pokud má štítná žláza dlouhodobě málo jódu, začíná se postupně zvětšovat. Ještě dnes ji můžeme vidět například v některých zemích bývalého Sovětského svazu, v horských oblastech Afriky, Asie, Jižní Ameriky nebo jiných, relativně izolovaných územích.



V našich podmínkách vzniká struma nejčastěji kvůli takzvanému autoimunitnímu zánětu, bývá tedy spojená s různými poruchami imunity, astmatem či alergiemi. Někdy ve štítné žláze vznikají nádory.



Výhoda přímořských národů



Jód se do těla dostává potravou, koluje v krvi, štítná žláza si ho průběžně vychytává a ukládá. Podle potřeby ho pak ze svých zásob zase uvolňuje, přeměňuje a zabudovává do molekul svých hormonů, které uvolňuje do krve.



"Zásoby jódu ve štítné žláze jsou značné. Pokud jsme od jeho přísunu odříznuti, například při hladovění, anebo ho při nevhodném stravování nemáme dostatek, štítná žláza vydrží fungovat normálně několik měsíců. Každá zásoba se ale jednou vyčerpá a dříve či později začne produkovat málo životně důležitých hormonů," upozorňuje Zamrazil.



On-line rozhovor s profesorem Václavem Zamrazilem



Hlavním zdrojem jódu je moře. Vysoké množství jódu obsahují především mořské plody, ryby a řasy.



Konzumace těchto produktů má však svá úskalí. Mezi oblastmi, kde byly ryby chyceny, a množstvím jódu v nich existují ohromné rozdíly, a to až 200 procent. Vůbec nejvíc jódu má aljašská treska, hodně ho mají ryby ze Středozemí, nejméně z velkých oceánů, což je úměrné koncentraci solí v mořské vodě.



Množství jódu v rybách vykazuje dokonce i sezónní výkyvy. A pozor, v rybách může být i vysoká koncentrace těžkých kovů. Opakovaně byly popsány otravy kadmiem a rtutí spojené s nadměrnou konzumací ryb.



Obecní blázen v každé vsi



Vnitrozemské oblasti naopak mají nedostatek jódu, jediným systematickým řešením tak zůstává takzvané průmyslové jódování, tedy obohacování kuchyňské soli jódem.



Podle profesora Zamrazila ovšem automaticky neplatí, že lidé žijící u moře jsou proti problémům s nedostatkem jódu chráněni. Například Belgičané či Dánové byli nuceni přehodnotit svoji "jódovou politiku" a začali plánovaně zvyšovat obsah tohoto prvku ve své soli.



V českých zemích se začalo s jódováním kuchyňské soli koncem 40. let minulého století. Až do jeho začátků nebyl výskyt těžkých vývojových poruch intelektu, kreténismu, žádnou výjimkou. Většina vesnic měla svého obecního blázna, projevy poruchy štítné žlázy vídali lékaři v celých rodinách.



Jódování předcházel rozsáhlý výzkum asi na půlmilionovém vzorku obyvatelstva, který jednoznačně prokázal vážný nedostatek jódu v potravě. Do vyčištěné soli kamenné se od té doby na pásech v továrně na výrobu soli v Olomouci přidává jód. Dříve se používaly jodidy, ale ukázalo se, že z kuchyňské soli časem vyprchává. Od roku 1994 se proto jóduje pomocí stabilnějších jodičnanů.



Podle současných norem musí být v 1 kg soli 27 mg jódu (+- 7 mg).



Alpská sůl má jódu málo



Kolem konzumace soli panuje několik obecně rozšířených mýtů. Jedním z nich je ten, že mořská sůl obsahuje dostatečné množství jódu. Jenže opak je pravdou.



"V mořské soli je obecně jódu málo. Aby byla z pohledu endokrinologa vhodná, musí být dodatečně jódovaná, totéž platí pro oblíbenou alpskou sůl, v ní je jódu dokonce ještě méně. Pokud chcete tyto soli běžně používat v kuchyni, čtěte pozorně jejich etikety a vybírejte jen jódované," radí profesor Zamrazil.



Pokud například těhotná žena dostává do těla nedostatečné množství jódu, může to negativně ovlivňovat vývoj plodu. Nejtěžší případy vedou až ke zmiňovanému kreténismu, kdy se narodí nedostatečně vyvinuté dítě, s velmi nízkou inteligencí, poruchami motoriky a vzrůstu.



Poslední choroba v roce 1924



Poslední takto postižené dítě se narodilo v tehdejším Československu v roce 1924.



"Je to tím, že zhruba do této doby se potrava, kterou jedli naši předkové, vůbec neměnila. Byla neuvěřitelně monotónní. Obvykle konzumovali různé obilné kaše, brambory či luštěniny, všechno výhradně z místních zdrojů," vysvětlil Zamrazil.



"Od dvacátých let minulého století se ale začal čile rozvíjet mezinárodní obchod a v českých kuchyních se od té doby používají potraviny odjinud, které mohou obsahovat slušné množství jódu," dodal.



Kreténismus sice vymizel, různě závažné poruchy štítné žlázy ovšem nikoliv. Například ještě v roce 1948 byly popisovány oblasti, kde bylo až 80 procent žen postiženo endemickou strumou.



Pokud se jen mírně sníží množství jódu v potravě, po určité době poklesne i průměrně IQ v nově narozené populaci, a to o 10 až 15 bodů, což bylo zjištěno například v Číně nebo v Jižní Americe.



Jódové tablety pro těhotné



Podle doporučení České endokrinologické společnosti potřebujeme asi 150 až 170 mikrogramů jódu na den. Toto množství, pokud používáme jódovanou sůl, zkonzumujeme v běžné potravě. V těhotenství a při kojení ale stoupá potřeba jódu ještě o dalších 100 mikrogramů, které už běžná potrava nezajistí. Proto je podle profesora Zamrazila potřeba doplňovat jej v tabletách na lékařský předpis, které jsou plně hrazeny pojišťovnou.



Jód ovlivňuje celý lidský život. Dítě, které nemá dostatek jódu, se například hůře učí a pomaleji roste. Při nedostatku jódu během dospívání a v dospělosti mimo jiné klesá i plodnost.



Podle Zamrazila je ale stejně klíčové těhotenství: "Pokud se kvůli špatné funkci štítné žlázy naruší vývoj mozku plodu, nedá se tato ztráta ničím nahradit. V těhotenství by si proto každá maminka měla systematicky jód doplňovat, protože to, co stačilo jen jí, nemusí stačit pro dva."



Jódové tablety by měla maminka brát i v době kojení. "Bylo prokázáno, že až polovina dětí v Evropě mohla být chytřejší a schopnější, kdyby jejich maminky v těhotenství konzumovaly dostatek jódu a zajistily, aby se ho jejich dětem dostávalo v potřebném množství i v období, kdy rostly. Například ve Spojených státech je toto číslo pětkrát nižší," řekl Václav Zamrazil.



Co vlastně jíme?



Stravovací návyky některých národů mohou mít na celkové množství přijatého jódu zásadní vliv. Například Američané už od dávných dob obohacovali jódem běžné kypřící prášky. Nezanedbatelná je také přítomnost tohoto prvku v průmyslových produktech, například v dezinfekcích či hnojivech.



A třeba české uzeniny obsahují prakticky jen jódovanou sůl, což je pohledem endokrinologa dobře. Ovšem kardiologové si určitě myslí něco jiného, protože uzeniny konzumujeme téměř všichni v nadbytku.



Důležitým zdrojem jódu je používání jódované soli v pekařských výrobcích. Mimořádně také kolísá množství jódu v mléce z různých chovů, jeho skutečný obsah však na etiketě mléčných výrobků nenajdete. Některá měření prokázala až 700 mikrogramů jódu na litr mléka, přičemž normálně by jeho množství nemělo překročit desetinu této hodnoty.



Pozor na doplňky stravy



Nadbytečné množství jódu přitom také není správné. Velké nebezpečí vidí profesor Zamrazil v nadměrné konzumaci různých vitaminových a minerálních směsí a potravních doplňků. Některé maminky jimi totiž své děti doslova přecpávají a díky tomu se podstatně zvyšuje riziko předávkování jódem.



Normální štítná žláza by se s jeho nadbytkem měla vypořádat, pokud je ale nemocná, a o tom postižený nemusí ani vědět, pak hrozí riziko vzniku zánětu nebo nastartování nebezpečné hyperfunkce (hypertyreóza). Pokud je jódu nadbytek, odrazí se to na jeho hladině v moči.



Matkám, které se rozhodnou svým dětem přidávat tyto potravinové doplňky, doporučuje Zamrazil, aby jim nechaly alespoň vyšetřit štítnou žlázu.



"V Japonsku jedí všichni mořské řasy, které obsahují opravdu hodně jódu. Současná móda sushi či sušených rozemletých řas přidávaných například do salátů přitom nedělá českým strávníkům dobrou službu. Japonci si totiž vypěstovali na zvýšený přísun jódu dlouhodobou toleranci. To, co jim nedělá obtíže, je pro nás vážný problém. I u jódu platí: všeho s mírou," dodal Václav Zamrazil z Endokrinologického ústavu.



Autoři: pet Petra Barochová , (odborná spolupráce MUDr. Martin Vaněk)


<br><img src="http://mufin.fi.muni.cz/profimedia/bigImages/0010288829" height=200><img src="http://mufin.fi.muni.cz/profimedia/bigImages/0010288826" height=200><img src="http://mufin.fi.muni.cz/profimedia/bigImages/0049069897" height=200><img src="http://mufin.fi.muni.cz/profimedia/bigImages/0014346472" height=200><img src="http://mufin.fi.muni.cz/profimedia/bigImages/0041203199" height=200><h1>00207</h1>Půlka gamblerů po léčbě s hraním přestane. Už nikdy nesmějí začít



Podle lékařů je gamblerství závislost jako každá jiná, třeba alkoholismus. A podobně se i léčí. V Brně gambleři mohou zkusit zbavit se své vášně v psychiatrické léčebně v Černovicích. "Tříměsíční odvykací léčbu jich u nás absolvuje tak deset do roka," odhaduje primář oddělení odvykání Jiří Pokora.



 |



Jak taková léčba vypadá?

V podstatě není nijak odlišná od odvykání alkoholismu. Jejím základem je psychoterapie. Probírají se stejná témata.



Chcete říct, že stačí s klienty rozebírat situaci?

To je hodně zjednodušené, ale jestli myslíte, že jsou na to nějaké pilulky, tak jste vedle. Pacienty učíme, jak odolat puzení ke hře, jak na ni přestat myslet. Jak zvládnout abstinenční příznaky...



V jakém procentu jste úspěšní?

Asi polovina gamblerů s hraním přestane. Návrat mezi zdravé lidi je u nich o to těžší, že se většinou topí v dluzích. Mají splácet půjčky, které padly na jejich hráčskou vášeň. Jsou to mnohdy lidé, kteří kvůli ní přišli o rodinu, byt, práci... Ta cesta zpátky je opravdu obtížná.



Platí při léčbě pravidlo jako u alkoholiků - že dotyčný už nikdy nesmí sednout k automatu?

Ano, funguje to stejně. Už vůbec nesmí hrát. Když si jednou znovu sedne k automatu, spadne do závislosti znovu. Jde právě o ta blikající jablíčka a hruštičky. V kasinech se závislost rodí méně často než v hernách.



Jakou metodiku používáte, aby na gamblery zabrala?

Mimo jiné jim vštěpujeme takzvaný havarijní plán, který by je měl ochránit před nástrahami. Například je učíme, že mají volit jinou cestu, aby se vyhnuli hernám. Vysvětlíme jim, že pro ně bude výhodnější dávat peníze manželce a nenosit je u sebe. Pacienti se od nás dozví, co dělat, když už si vsadili.



No to mě zajímá...

Měli by ihned volat manželce nebo jiné blízké osobě, případně volat do léčebny, kde je dokážeme zabrzdit.



Hradí léčbu zdravotní pojišťovny?

Hradí. Léčba trvá tři měsíce, a když někdo zrecidivuje, může si ji rovněž bezplatně zopakovat. Gamblerství je normální diagnóza, figuruje pod číslem F 63.0. V tuzemsku ji známe jen asi dvacet let. Věk patologických hráčů se pohybuje mezi dvaceti a třiceti lety.



A máte ve vaší léčebně obsazeno?

Docela ano. Naše oddělení má 35 lůžek a léčí se v něm současně ženy i muži. Ze závislosti na alkoholu, na lécích, z patologického hráčství. Lůžek nám ubylo, takže někdy zájemci musejí i dva měsíce čekat. Pokud jde o závislé na drogách, jejich léčbu zajišťuje ve vlastním zařízení například sdružení Podané ruce. U nás provádíme pouze detoxikaci.



Říká se, že existuje dispozice k alkoholismu. Platí totéž u gamblerství?

Spíš se dá říct, ze registrujeme vlohu na závislost obecně. Stává se, že se u nás léčí gambler a za tři roky se nám vrátí jako čistý alkoholik. Je velmi důležité přijít zavčas, ještě než dotyčnému droga úplně nezdevastuje život. Neuvrhne ho do dluhů, které nezvládne zaplatit.



Autor: Ivana Karásková


<br><img src="http://mufin.fi.muni.cz/profimedia/bigImages/0004617344" height=200><img src="http://mufin.fi.muni.cz/profimedia/bigImages/0004124310" height=200><img src="http://mufin.fi.muni.cz/profimedia/bigImages/0001026035" height=200><img src="http://mufin.fi.muni.cz/profimedia/bigImages/0001050022" height=200><img src="http://mufin.fi.muni.cz/profimedia/bigImages/0049621959" height=200><h1>00070</h1>Svátky jinde



JEP



Jak se slaví Vánoce v jiných koutech světa? Jaké mají různé národy vánoční zvyky a co se všechno "štědrovečeří"?



Tradiční vánoční norské figurky |



Vánoce jsou křesťanským svátkem, který oslavuje narození Ježíše Krista. Ten se narodil Panně Marii v Betlémě zhruba před 2 000 lety. Od těch dob se u nás traduje, že Ježíšek na Vánoce naděluje dárky hodným dětem. Naše vánoční tradice a zvyky asi znáš, ale víš taky jak se slaví Vánoce za hranicemi? U našich sousedů, nebo ještě dál, např. v Rusku, nebo USA?



Naši sousedé, tedy Německo a Rakousko, slaví svátky podobným způsobem, protože kdysi tvořili jednu zemi. Stejně jako češi a slováci, proto zde mnoho o slovenských zvycích nenajdeš. Ale zpátky k Německu a Rakousku. V těchto zemích se na Vánoce připravuje spousta sladkostí, speciálních cukrovinek a sladkých jídel, např. vyhlášený rakouský šlehačkový dort, nebo německá "vánoční štola", což je jakýsi závin s jablky obalený v cukru. Na štědrý večer ovšem mají rybu, tak jako my. Dárky jim rozdává Christkind, který svým oblečením trochu připomíná Santa Clause.



Našim dalším sousedem je Polsko, tam mají na Štědrý den večeři o dvanácti chodech (stejně jako je měsíců v roce), od různých předkrmů, pirožků, přes polévku (bořšč), plněného krocana, ryby až po speciální zákusky tzv. "ušky". Děti rozbalují dárky s první vycházející hvězdou, kdy nám naše české zvyky velí teprve začít s večeří. K večeři ovšem, oproti nám, ani po ní polácí nepijí žádný alkohol, protože jsou z velké části věřící, mohou až po skončení půlnoční mše.



Vánoce v USA a v Austrálii jsou opět, kvůli historické souvislosti, hodně podobné těm ve Velké Británii. A jak tedy probíhají?



Štědrý den je časem, kdy se celá rodina sejde, aby společně prožila chvíle klidu a pohody. Hlavní vánoční jídlo podávají už v poledne, ale až 25. prosince a ne jak je zvykem u nás 24. prosince. Většinou jí nadívaného krocana s opékanými brambory. Dalšími chody jsou "vánoční koláč" a jiné sladkosti. Děti chodí den před tím brzy spát, protože se nemůžou dočkat Santy Clause, ten prý jezdí na saních, které táhnou sobi a bydlí na severním pólu. Zvykem je věšet nad krb podkolenky, ve kterých pak najdou různé drobnosti, jako je ovoce, sladkosti atd., větší dárky mají pod stromečkem. 26. prosinec je také svátkem a to pro ty, kteří celý rok např. nosí poštu nebo dovážejí nákup lidem přímo domů. Vždy se jim nechávají malé dárečky na schodech. V Austrálii, která je na jiné polokouli než my, a také na některých místech v USA, blízko rovníku, mají Vánoce bez sněhu. V těchto oblastech je totiž celý rok teplo. Nemají tam ani vánoční stromečky, tak jak je známe u nás, ale zdobí si např. palmy, nebo jiné stromy, které jim rostou na zahradě. Lidé v Austrálii slaví Vánoce většinou na pláži formou rodinného pikniku.



Oproti tomu na severu, např. v Norsku, kde mají o Vánocích opravdovou zimu a spoustu sněhu jsou zase jiné zvyky. Norové jsou věřící, a tak o Štědrém dnu chodí do kostela na bohoslužby a na hřbitov zapálit svíčky na hrobech svých příbuzných a známých. Štědrovečerní večeře je bohatá na různá masa od bůčku, přes ryby, až po jehněčí žebírka. Potom zpívají koledy a rozbalují dárky. Ty jim nosí skřítek zvaný Nisse. Je to malý nezbeda, který při narození Ježíška nechtěl věnovat ani chlup na jeho přikrývku, a tak za trest musí večer obcházet všechny domy a rozdávat dárky.



Jinou zemí, kde také není o sníh nouze je Rusko. Tam berou náš Štědrý den, jako každý jiný den v roce a musí tedy do práce. Je to proto, že rusové jsou sice věřící, ale pravoslavní křesťané a ti slaví Vánoce až 6. a 7. ledna, mají jiný kalendář a dny jsou u nich posunuté. Také proto, že v r. 1918 tam byly Vánoce kvůli politice zakázány a teprve nedávno byl tento zvyk obnoven. Dárky jim nosí děda Mráz a Sněhurka. Jejich večeře je prostší, skládá se z krocana a pohankové kaše, pro dospělé pak ovšem nesmí chybět všudepřítomná vodka. Větším svátkem je pro ně však konec roku, tedy oslava "Nového roku".



Toto a spoustu dalších zajímavostí o Vánocích najdeš třeba na stránkách Vánočního speciálu iDNES.cz . Tak hezkou zábavu při čtení! :-)



Vánoce



Le Noël en France, nebo-li Vánoce ve Francii Nejkrásnější Vánoce - galerie obrázků 2007 Vánoce v Karibiku? Vrkoč Hurá, není škola! Ale proč? K čemu je vlastně kalendář? Vánoce na Veselém Kopci Jak Anička hledala ztracené Vánoce Další články k tématu: Cestování , Vánoce Zpět na hlavní stranu: Alík.cz



tisknout



sdílet



máte tip?



Špendlík



Zábavná fyzika Co nového u mě! Kvízy Jaro Velikonoce Škola a poznání Příroda Cestování Volný čas doma Volný čas venku Sport Kultura Čtenáři píší Alíkoviny Fotogalerie



Pravidelně



Jak psát do Alíkovin (Ne)bezpečný internet? Nejčastější dotazy k fungování serveru Alík.cz



Nejčtenější



Zábavná fyzika: Jak zabránit ledu ve sklenici, aby ochladil nápoj? Zábavná fyzika: Voda, která teče "do zatáčky" VIDEO: Croodsovi, nový animák s odvážným humorem Omylem géniem: Náhodné objevy, které změnily svět Alík Plus: Lístky na Justina Biebera, Rihanně vynadala její máma



posunout



posunout



Alíkoviny



Zábavná fyzika: Voda a víno - díl 1.



Kvízy



Alíkovy kvízy a testy - rychlý přehled



Hry



Bubble shooter - procvič svůj postřeh



Videopohádky



Nové: Videopohádka Bouře na savaně



Alíkoviny



AUDIO: Pískomil se vrací



Alíkoviny



VIDEO: Croodsovi, nový animák



Alíkoviny



Super hry pro mobilní telefony



Písničky



Nově na Alíkovi: Kašpárek v rohlíku



Alíkoviny



Zábavná fyzika: Ochočená plechovka



Alíkoviny



Výhra stále nikde. Už mě konečně vylosujte!



Alíkoviny



Zábavná fyzika: Jak moc tlačí atmosféra



Ostatní hry



Nově na Alíkovi: Nové hry pro holky i kluky



Vtipy



Vtipy, co nás baví. Vybírám jen ty nejlepší.



Katalog dárků



Katalog dárků se mění, staré mizí, nové přibývá



Kvíz



KVÍZ: Co možná nevíš o životě předků



Kde co je? | Nápověda | Nejčastější dotazy | Pro rodiče | Seznam správců | Pravidla chování | Katalog dárků | Reklama | Kontakt



Copyright © 1998-2013 MAFRA a.s.
<br><img src="http://mufin.fi.muni.cz/profimedia/bigImages/0076854255" height=200><img src="http://mufin.fi.muni.cz/profimedia/bigImages/0076826343" height=200><img src="http://mufin.fi.muni.cz/profimedia/bigImages/0076866182" height=200><img src="http://mufin.fi.muni.cz/profimedia/bigImages/0076822952" height=200><img src="http://mufin.fi.muni.cz/profimedia/bigImages/0034636007" height=200><h1>13448</h1>Dívky pijí jako chlapci, kouří dokonce víc



Pití alkoholu už není u mladých dívek ničím neobvyklým. Podle nové národní zprávy pro mezinárodní projekt ESPAD v něm české středoškolačky už dohánějí chlapce. Stejné to je i v kouření. Silných kuřaček je dokonce mezi šestnáctiletými víc než kuřáků.



Středoškoláci se bojí tvrdých drog. Alkohol a cigarety podceňují. . |



Teprve jedenáctiletou dívku našli před pár dny pražští policisté ležet opilou vedle lavičky v parku. Když ji lékaři v nemocnici ošetřili, ukázalo se, že v krvi měla 1,44 promile alkoholu.



"Nadměrné pití alkoholu bylo doménou chlapců. V poslední době je stále běžnější i u dívek," řekl Ladislav Csémy z Psychiatrického centra Praha. Spolupracoval výzkumu ESPAD, kterého se zúčastnilo necelé čtyři tisíce českých středoškoláků a středoškolaček.



Za riziko Csémy považuje hlavně to, že čím dřív mladí lidé začnou s pitím alkoholu, tím je větší pravděpodobnost, že s ním budou mít v dospělosti velké problémy.



"Dřív byli našimi klienty lidé přes padesát let, dnes je těm, kteří se zde léčí, kolem pětatřiceti," řekl primář oddělení léčby závislosti Všeobecné fakultní nemocnice v Praze Petr Popov.



V cigaretách dívky vítězí

Alkohol není jediným nešvarem, ve kterém dívky zdatně dohánějí chlapce. Stejné je to i s kouřením. Přes pětadvacet procent dotazovaných středoškoláků přiznalo, že kouří denně cigarety. Osm procent z nich je silným kuřákem. A právě v této "kategorii" dívky chlapce předhonily. Zatímco silných kuřáků je mezi hochy pod osm procent, mezi dívkami je náruživých kuřaček téměř 8,5 procenta.



"I tady se projevila snaha děvčat vyrovnat se chlapcům. Nebývalo běžné, aby si ženy na ulici zapálily cigaretu, dnes to je normální věcí," řekl Csémy. Za alarmující považují odborníci hlavně to, že si mladí lidé neuvědomují, jak nebezpečné kouření je.



"Alkohol a cigarety za riziko nepovažují. Víc si uvědomují nebezpečnost tvrdých drog," dodal Csémy.



To je hlavně tím, že se každý z nich už setkal s někým, kdo doplatil na svou závislost třeba na pervitinu. I to je důvod jedné z pozitivních zpráv průzkumu: u mladých Čechů klesá popularita tvrdých návykových drog.



Naopak kouření marihuany je stále oblíbenější. V roce 1995 kouřilo konopí a hašiš 34 procent dotazovaných, loni jich bylo už pětačtyřicet procent. Klesá také věk dětí, které tyto drogy poprvé vyzkouší. Běžně s nimimají zkušenost i třináctiletí.



. Mladí a drogy



– Z nelegálních drog mají šestnáctiletí Češi nejčastěji zkušenost s marihuanou (45 %),

s uklidňujícími léky (9 %), s halucinogenními houbami (7 %) a s čicháním rozpouštědel (7 %).

– Denně kouří cigarety 25 % šestnáctiletých.

– S častým pitím alkoholu má zkušenost asi 24 % chlapců a 17 % dívek.



Zdroj: ESPAD, 3 914 českých studentů



Autor: Pavla Kubálková


<br><img src="http://mufin.fi.muni.cz/profimedia/bigImages/0012010063" height=200><img src="http://mufin.fi.muni.cz/profimedia/bigImages/0001346947" height=200><img src="http://mufin.fi.muni.cz/profimedia/bigImages/0008816595" height=200><img src="http://mufin.fi.muni.cz/profimedia/bigImages/0008814750" height=200><img src="http://mufin.fi.muni.cz/profimedia/bigImages/0008815370" height=200><h1>12051</h1>Texty snad všech písní jsou na dosah ruky



Chtěli byste si zazpívat s vaší oblíbenou skupinou, ale neznáte dokonale texty písní? Snadná pomoc. Program EvilLyrics najde na internetu texty skladeb přehrávaných ve Winampu, Windows Media Playeru a dalších přehrávačích. Pokud vám ale není do zpěvu, jistě najdete v dnešním přehledu i další zajímavé aplikace na práci s hudbou.



Děvče zpívá z plných plic ... |



Multimediální přehrávače



Pulse Master 4.0 - trialware

homepage



Pulse Master je přehrávač běžných typů hudebních souborů (MP3, WAV, WMA, OGG) a hudebních CD, který umí zrychlovat nebo zpomalovat rychlost přehrávaní hudby.



Stahujte ze Slunečnice na této adrese. (4,1 MB)



Audio Dementia 1.0.1 - demoverze

homepage



Hudební přehrávač Audio Dementia obsahuje, kromě nástrojů na přehrávání a nahrávání hudebních souborů, také funkce pro mixování zvuku a organizaci souborů s hudbou. Ovládání programu je velmi snadné i pro začátečníky.



Stahujte ze Slunečnice na této adrese. (22 MB)



Winamp 5.31 - freeware

homepage



Nová verze oblíbeného přehrávače Winamp, který patří k základní výbavě domácích počítačů, přidává například funkci čtení CD-Textu u hudebních CD, spolupracuje nyní s formátem FLAC a opravuje řadu chybiček předchozí verze.



Stahujte ze Slunečnice na této adrese. (6,2 MB)



Hot Jingle Player 1.0 - demoverze

homepage



Hot Jingle Player je hudební přehrávač vhodný například pro rádia, protože zvládne najednou pracovat s více zvukovými soubory (ve formátech MP3, WMA, OGG, WAV a dalšími), u kterých je možné pomocí posuvného ovladače ovládat hlasitost a plynule navazovat na další nahrávky.



Stahujte ze Slunečnice na této adrese. (8,1 MB)



Grabování, nahrávání, konverze, vypalování



Audacity 1.2.5 - open source

home



Program Audacity nabízí funkce pro nahrávání, úpravy a konverzi hudebních souborů. Audacity pracuje s hudebními soubory ve formátech MP3, OGG, WAV či AIFF, umí je stříhat, spojovat, mixovat nebo na ně aplikovat některý z připravených efektů.



Stahujte ze slunečnice na této adrese. (2,3 MB)



Music Trio 5.2 - shareware

homepage



Music Trio je soubor tří samostatných aplikací na konverzi hudebních souborů (MP3, WMA, FLAC, WMA a OGG), editaci ID3 tagů s využitím dat z internetových databází a dále i programu na správu a třídění hudebních souborů v počítači i na různých dalších médiích.



Stahujte ze Slunečnice na této adrese. (9,4 MB)



MP3 WAV Studio 6.16 - shareware

homepage



MP3 WAV Studio je nástroj na ukládání stop z hudebních CD, konverzi hudebních souborů a vypalování CD. MP3 WAV Studio spolupracuje se soubory ve formátech MP3, WMA, WAV a dalšími, konverze může probíhat také dávkově, program má rovněž vestavěný přehrávač a nástroj na tvorbu playlistů.



Stahujte ze Slunečnice na této adrese (11 MB)



Wave Flow 5.8 - trialware

homepage



Wave Flow slouží k nahrávání a úpravám zvukových souborů, obsahuje množství funkcí pro editaci zvuku, filtry i zvukové efekty. Wave Flow pracuje s běžnými formáty hudebních souborů.



Stahujte ze Slunečnice na této adrese.



Xilisoft DVD Audio Ripper 4.0.57 - trialware

homepage



Xilisoft DVD Audio Ripper umožňuje pohodlné ukládání zvukových stop z filmů na DVD, včetně například výběru kapitol, času nebo jazykové verze. Zvuk z DVD umí Xilisoft DVD Audio Ripper ukládat do řady různých formátů například MP3, WAV, AAC, AC3, OGG, RA či WMA.



Stahujte ze Slunečnice na této adrese. (3,5 MB)



Free Mp3 Wma Converter 1.5 - freeware

homepage



Hlavní funkce programu Free Mp3 Wma Converter je patrná již z jeho názvu, kromě konverze hudebních souborů ve formátech MP3 a WMA jsou podporovány rovněž i formáty WAV a OGG. U vytvářených souborů lze nastavit jejich kvalitu (bitrate, vzorkovací frekvence aj.) a upravovat jejich tagy.



Stahujte ze Slunečnice na této adrese (6,1 MB)



Editory tagů, katalogizéry a ostatní MP3 utility



MP3-tag 2.1.0.21 - shareware

homepage



Aplikace MP3-tag slouží k úpravám tagů hudebních souborů v různých formátech a rovněž i ke správě vaší sbírky hudby. Připraveny jsou funkce pro získávání informací o skladbách z internetové databáze, vytváření playlistů nebo hromadné přejmenovávání hudebních souborů a složek s nimi.



Stahujte ze Slunečnice na této adrese. (1,9 MB)



Sprintbit Playlist Manager 4.0 - trialware

homepage



Sprintbit Playlist Manager je jednoduchý nástroj na vytváření playlistů hudebních a video souborů v běžných formátech, který obsahuje rovněž i vestavěný přehrávač videa a zvuku. Přehrávač lze nastavit na automatické spuštění ve zvolený čas.



Stahujte ze Slunečnice na této adrese. (12 MB)



Evidence Médií 4.91 - shareware

homepage



Český program Evidence Médií slouží, jak jinak, k organizaci sbírky hudebních i jiných nosičů. Ke každé položce v databázi lze přiřadit mnoho různých informací a později je využívat ke třídění a vyhledávání alb nebo jednotlivých skladeb. Položky databáze lze exportovat a tisknout v různých formátech.



Stahujte ze Slunečnice na této adrese.



mp3DirectCut 2.04 - freeware

homepage



S nástrojem mp3DirectCut lze upravovat MP3 soubory bez nutnosti jejich dekomprese na formát WAV. Připraveny jsou základní funkce pro stříhání souborů, změnu hlasitosti atd.



Stahujte ze Slunečnice na této adrese.



Audio editory, efekty a další utility



EvilLyrics 0.1.8.142 - freeware

homepage



Program EvilLyrics automaticky vyhledává na internetu texty právě přehrávaných skladeb v různých hudebních přehrávačích. EvilLyrics spolupracuje s běžně používanými přehrávači Winamp, Windows Media Player, MusicMatch Jukebox a dalšími.



Stahujte ze Slunečnice na této adrese. (0,7 MB)


<br><img src="http://mufin.fi.muni.cz/profimedia/bigImages/0005671936" height=200><img src="http://mufin.fi.muni.cz/profimedia/bigImages/0054181598" height=200><img src="http://mufin.fi.muni.cz/profimedia/bigImages/0014237187" height=200><img src="http://mufin.fi.muni.cz/profimedia/bigImages/0054088918" height=200><img src="http://mufin.fi.muni.cz/profimedia/bigImages/0054242081" height=200><h1>15157</h1>Silvestrovský alkohol za volantem prokáže už „dýchnutí“. A stačí málo



Řidiči, kteří po silvestrovských oslavách nastartují auto, si musí dát pozor na novinku: jako důkaz, že pili, postačí policii dechová zkouška. Odpadnou tak zdlouhavé převozy k lékaři na odběr krve. A redaktoři MF DNES otestovali, že k začátku konce řidičské kariéry stačí málo.



 |



Na odběr krve odjedou jen řidiči, kteří nebudou souhlasit s hodnotou naměřenou testerem. Pokud lékařské vyšetření prokáže alkohol, řidič uhradí náklady.



"Výrazně nám to usnadní práci. Policisté v terénu stihnou zkontrolovat daleko více řidičů než dosud," pochvaluje si novinku šéf dopravní policie Leoš Tržil.



Reportéři MF DNES s pomocí testeru zkusili, jak rychle odbourává tělo alkohol. Přestože nad jedním pivem řidiči často mávnou rukou, test prokázal, že v dechu se projeví ještě za dvě hodiny. Po 120 minutách po vypití piva přístroj ukázal 0,22 promile.



Na Nový rok přísnější kontroly



Na Nový rok sice policisté nechystají žádný centrální "zátah", v některých regionech však budou kontroly důkladnější. "Na silnicích bude více policistů než obvykle a zaměří se speciálně na dechové zkoušky," potvrzuje šéf západočeské policie Miloslav Maštera. Podobně mluví i vedení policie v Praze, středních Čechách nebo na jižní Moravě.



DECHOVÁ ZKOUŠKA JAKO DŮKAZ



Od Nového roku k usvědčení opilého řidiče postačí dechová zkouška. Policisté už jej nepovezou na odběr krve. Po Silvestru se na silnicích objeví více kontrol, policisté se zaměří právě na alkohol.



Od letošního ledna do listopadu zavinili opilí řidiči 6,5 tisíce nehod. Alkohol za volantem se přitom trestá poměrně tvrdě. Pokud nadýcháte přes jedno promile, hrozí vám až tři roky ve vězení. A protože v Česku platí nulová tolerance alkoholu, nadýchat můžou i lidé, kteří prohýřili předchozí noc, vyspali se, ale v jejich těle zůstal zbytkový alkohol.



Jak urychlit jeho odbourávání? Odborníci doporučují ráno hodně pít, alkohol totiž tělo dehydratuje. "Podstatné je, jak rychle dokáže člověk odbourat alkohol - tomu, kdo pije často a snáší ho dobře, budou ubývat promile rychleji," řekl primář pražské protialkoholní léčebny U Apolináře Petr Popov.



Test za pětikorunu i tisíce



Podle odborníků dosahuje objem alkoholu v krvi vrcholu tři čtvrtě hodiny po napití, pak už hladina klesá. Pokud však člověk dýchá do přístroje bezprostředně po požití, naměří daleko vyšší hodnoty, protože má ještě v ústech alkoholové výpary.



Jak rychle se vypitý alkohol projeví na schopnosti řídit? "Bývá to do dvaceti minut, nejvýše půl hodiny," odpovídá lékař protialkoholní léčebny.



Mýty o tom, že člověk nadýchá po některých sladkostech s rumovou příchutí nebo třeba po zmrzlině, primář Popov odmítá. "V těchto jídlech většinou žádný opravdový alkohol není," říká.



KALKULAČKA



Spočítejte si, kdy můžete po konzumaci alkoholu sednout za volant



Z posílení významu dechové zkoušky na silnicích mají kromě policistů největší radost prodejci alkoholových testerů. "O Vánocích se prodej tradičně zvyšuje. Většina lidí je závislá na autech a chtějí vědět, kdy už mohou sednout za volant," podotýká Radek Všetečka ze společnosti V-net. Tester je podle něj také oblíbeným propagačním předmětem mnoha firem, jen Všetečkova firma prodala loni 23 tisíc přístrojů.



Relativně kvalitní přístroj lze pořídit už za devět set korun, "profesionální" měřiče, se kterými pracuje policie, vyjdou na několik tisíc. Některé restaurace a bary kupují automaty s jednorázovými testery, které si mohou štamgasti zakoupit za pět nebo deset korun.



Testerům je sedmdesát



Alkoholové testery zítra slaví sedmdesáté narozeniny - poprvé změřily alkohol podle dechu na Silvestra 1938. Stroj Američana R. N. Hargera připomínal krabici od bot. První detekční trubičky se objevily v roce 1953.



Zákony zapovídající řízení v opilosti jsou mnohem starší než přístroje na odhalování opilých šoférů - první omezení například ve Velké Británii úřady vydaly v roce 1872, v roce 1925 jej rozšířily na "jakékoliv mechanicky poháněné vozidlo".



JAK RYCHLE VYPRCHÁ ALKOHOL



Půllitr piva. Tomáš si dal jedno pivo (4,9 promile), aniž předtím obědval. Přístroj naměřil tyto hodnoty: po 30 minutách 0,63 promile, po 60 minutách 0,38 promile a po 120 minutách 0,22 promile. Ani po dvou hodinách tedy úplně nevystřízlivěl.



Dvě deci vína. Lenka se naobědvala, než vypila jednu sklenku bílého vína, a alkohol z ní vyprchal nejrychleji. Přístroj naměřil po 30 minutách 0,19 promile, po 60 minutách 0,18 promile a po 120 minutách 0 promile.



Dva panáky ginu. Josef si dal po obědě dva panáky a přidal k tomu jednu kávu. Hladina alkoholu stoupala první hodinu. Přístroj naměřil po 30 minutách 0,37 promile, po 60 minutách 0,63 promile a po 120 minutách 0,34 promile.



Autoři: Ondřej Šťastný , fry Lucie Frydecká


<br><img src="http://mufin.fi.muni.cz/profimedia/bigImages/0003562988" height=200><img src="http://mufin.fi.muni.cz/profimedia/bigImages/0003562984" height=200><img src="http://mufin.fi.muni.cz/profimedia/bigImages/0009050414" height=200><img src="http://mufin.fi.muni.cz/profimedia/bigImages/0003562986" height=200><img src="http://mufin.fi.muni.cz/profimedia/bigImages/0003562983" height=200><h1>14610</h1>Pentagon otestoval střelu, která za hodinu doletí z Prahy do New Yorku



Spojené státy úspěšně otestovaly střelu, která je pětkrát rychlejší, než zvuk a za hodinu urazí přes šest tisíc kilometrů. Američanům to umožní do šedesáti minut zasáhnout cíl kdekoli na světě, aniž by museli využívat třetí země.



Nová nadzvuková střela umožní USA rychle ochromit útok nepřítele |



Novou nadzvukovou zbraň Pentagon při zkoušce vypustil z ostrovu Kuai na Havajských ostrovech a střela zasáhla cíl na 3700 kilometrů vzdáleném atolu Kwajalein u Marshallových ostrovů za méně než půlhodinu.



Střelu podle BBC vynesla trojstupňová raketa do vrchních vrstev atmosféry, kde pak dosáhla pětinásobné rychlosti zvuku, tedy asi šesti tisíc kilometrů v hodině. O maximální dosažené rychlosti se Pentagon nezmínil.



Podle odborníků na zbraňové systémy je ale budoucím cílem programu, aby raketa zasáhla šest tisíc kilometrů vzdálený cíl do pětatřiceti minut s přesností na deset metrů.



Zbraň USA umožní vynechat jaderné zbraně i třetí státy



"Základním cílem testu byl sběr dat o nadzvukových technologiích a vyzkoušet škálu dlouhých letů v atmosféře," uvedlo americké ministerstvo obrany v prohlášení k úspěšnému čtvrtečnímu letu.



Střela je součástí programu konvenčních zbraní, které mají Spojeným státům v budoucnu umožnit zasáhnout cíl kdekoli na světě do hodiny, a tak rychle ochromit útok nebo strategické cíle nepřítele.



Superzbraň by také měla umožnit účelně zaútočit bez použití jaderných zbraní. Pokud USA systém zprovozní, už nebudou k odpalování zbraní potřebovat třetí státy ani jejich vzdušný prostor.



Podle Melindy Morganové z Pentagonu zatím není jasné, kdy bude střela připravená k použití, ale další testování je prý velmi pravděpodobné. Střela podle ní není zamýšlená na žádnou speciální misi.



Autor: stf Petr Štefan


<br><img src="http://mufin.fi.muni.cz/profimedia/bigImages/0009240668" height=200><img src="http://mufin.fi.muni.cz/profimedia/bigImages/0009246688" height=200><img src="http://mufin.fi.muni.cz/profimedia/bigImages/0013515242" height=200><img src="http://mufin.fi.muni.cz/profimedia/bigImages/0013182570" height=200><img src="http://mufin.fi.muni.cz/profimedia/bigImages/0008984480" height=200><h1>05449</h1>Klíště vás může nakazit, aniž byste vůbec tušili, že z vás sálo



Jediná samice klíštěte naklade do půdy až tři tisíce vajíček. Z těch se líhnou malinkaté larvy, které už přenášejí boreliózu nebo klíšťovou encefalitidu. Pak se své oběti zase pustí, takže si jejího přisátí ani nemusíte všimnout. Nezbývá, než se chránit repelenty a pečlivě se prohlížet.



Samice klíštěte číhající na svou oběť. |



Nepočítáme-li stadium vajíčka, má klíště tři vývojová stadia – larvy, nymfy a dospělce – a bohužel všechny tři mají spadeno na krev a všechny tři mohou na svou oběť přenést některou z nebezpečných infekcí. Víc informací najdete v článku Jak nejrychleji zjistíte, jestli je vytažené klíště nakažené a čím .



Vývoj klíštěte trvá v našich podmínkách dva až tři roky; aby dospělo a bylo schopno rozmnožování, tak se musí v každém svém vývojovém stadiu napít krve zvířecí či lidské oběti. Každé jeho přisátí přitom pro jeho oběť představuje možný přenos nebezpečné infekce. Že jde o reálnou hrozbu, dokládají i aktuální data Státního zdravotního ústavu, viz Encefalitidou se letos nakazilo nejvíc lidí za posledních osmnáct let .



Přisát se na vás skutečně může i larva či nymfa klíštěte



Z vajíček vylíhnuté larvičky mají jen tři páry nohou a měří necelý milimetr (cca 0,8 mm). Nymfa už je o něco větší, měří 1,2 až 1,5 milimetru a má čtyři páry nohou. Aby se larvy mohly přeměnit do stadia nymf a posléze v dospělce (samce nebo samice schopné rozmnožování), potřebují potravu v podobě krve. Je celkem lhostejné, jestli je zdrojem krve ještěrka, drobný hlodavec, pták nebo člověk.



Takto, číhající na listech travin, klíště vyhlíží svou oběť, jejíž krev potřebuje jako potravu. Může jí být jakýkoliv savec včetně člověka, případně plaz. Vpravo detail hypostomu (sacího ústrojí) se zpětnými háčky, kterým se klíště přisává ke své oběti. Proto je tak obtížné klíště vytáhnout.



Pokud jde o člověka, pak miniaturní velikost larev a nymf klíštěte v kombinaci s faktem, že se nejraději přisávají na co nejjemnější a pokud možno i vlhčí místa pokožky (to znamená v podpaží, na břiše, v tříslech, v podkolenních jamkách, případně za ušima či ve vlasech), jen nahrává tomu, že se mohou přisát a zhruba za dva dny se pustit, aniž byste o tom vůbec měli tušení.



Jak saje klíště



Vlastní sání se skládá ze dvou fází: nejprve klíště pomalu přijímá hostitelovu krev. Přitom mu pomáhá přítomnost sekretu slinných žláz obsahujících antikoagulancia, tedy látky tlumící srážení krve, a cytokiny a prostaglandiny, které omezují hostitelovy obranné reakce.



Druhá fáze nastupuje po 24 až 48 hodinách a provází ji rychlé sání krve, během něhož dochází k intenzivní sekreci slin klíštěte. Pokud je klíště nositelem původců infekce, v dalších hodinách se silně zvyšuje riziko přenosu infekce do krevního řečiště hostitele.



Komár štípnutím boreliózu nepřenese



Pokud někdo onemocní boreliózou a není si vědom toho, že předtím měl přisáté klíště, pravděpodobně to opravdu pouze netušil. "Přenos komáry a muchničkami je totiž velice nepravděpodobný vzhledem k velice krátké době, po kterou tento hmyz saje. Zato mohou boreliózu přenést i nejmenší stadia klíšťat, tedy larvy menší než jeden milimetr, které ani sáním příliš nezvětší svůj objem. A vzhledem k tomu, že sliny klíštěte obsahují složky potlačující svědivou reakci, může zůstat zcela nezpozorována, nasaje se a poté se pustí," vysvětluje doktorka Burýšková, která se zabývá vyšetřováním vytažených klíšťat. "V praxi jsme u vyšetřovaných larev klíšťat našli jedince pozitivní na borelie, ehrlichie i klíšťovou encefalitidu."



V komárech a jiném létajícím hmyzu byly sice borelie nalezeny také, i když ve velmi malém procentu případů (zhruba 1,6 %). Přenos na člověka ale zatím prokázán nebyl a odborníky je odmítán. Potvrzuje to i MUDr. Hana Roháčová z Kliniky infekčních, parazitárních a tropických chorob FN Na Bulovce v Lékařských listech Zdravotnických novin: "Dlouho se diskutovalo o možném přenosu hmyzem, avšak nyní je přímý přenos prostřednictvím hmyzu odmítán. Vyloučený ale není přenos mikrooděrkami. Borelie, které se z těla hmyzu mohou dostat na kůži při rozdrcení těla hmyzu, mohou aktivním pohybem proniknout do makroorganismu."



Za jak dlouhou může dojít k přenosu infekce ze sajícího klíštěte na člověka? "Ani přes různé studie na toto téma vám nikdo neudá konkrétní dobu. Nikdo vám neřekne, že pokud jste měli klíště přisáté "jen" tolik a tolik hodin, že můžete být bez obav. Ale obecně u přenosu viru klíšťové encefalitidy stačí podstatně kratší doba než u přenosu borelií, tam je potřeba delší čas přisátí. Často uváděných 24 hodin je podle mě příliš nadneseno. Rozhodně ani kratší doba přisátí, třeba i méně než šest hodin, přenos nevylučuje," tvrdí Burýšková.



Nezbývá než nepodceňovat prevenci



Klíšťatům nejvíce vyhovuje, když se po vedrech ochladí, případně spadne i pár kapek, takže je vlhko, jako třeba právě v těchto dnech. Viz loňský článek z počátku června Klíšťata se třesou na své oběti, číhají v trávě i na větvích stromů .



Bez ošetření repelentem byste v podstatě neměli vstupovat do rizikových oblastí. Stejně tak je velice důležité se ihned po návratu z přírody důkladně prohlédnout a přisátá klíšťata co nejdříve odstranit. Proti klíšťové encefalitidě se mohou nechat naočkovat děti i dospělí, u boreliozy ovšem tato možnost není.



Před vytažením klíštěte místo přisátí dezinfikujte. Klíště byste při vytahování neměli zmáčknout, aby nedošlo k vyvržení obsahu klíštěte (včetně případných borelií) do rány. Proto se klíště doporučuje vytahovat kartou opatřenou zářezem (dole), případně háčkem s podobným zářezem (nahoře).



Na vytažení klíštěte se doporučuje použít kartu (eventuelně háček) se zářezem. Tou klíště podeberete, aby se v zářezu zaseklo a pak jde vytáhnout, aniž byste ho zmáčkli. Speciální karta se dá sehnat na internetu nebo v některých lékárnách.



Rady, jak si klíšťata udržet co nejdále od domu a vlastní zahrady najdete v článku Klíšťata začínají útočit, držte si je dále od domu a zbavte se jich i na zahradě .



Autor: Martina Čermáková


<br><img src="http://mufin.fi.muni.cz/profimedia/bigImages/0000014486" height=200><img src="http://mufin.fi.muni.cz/profimedia/bigImages/0004168972" height=200><img src="http://mufin.fi.muni.cz/profimedia/bigImages/0013524080" height=200><img src="http://mufin.fi.muni.cz/profimedia/bigImages/0014275747" height=200><img src="http://mufin.fi.muni.cz/profimedia/bigImages/0003995878" height=200><h1>01089</h1>Švýcarská riviéra aneb odkud se řídí evropský fotbal



Máte raději teplo, nebo zimu? Na švýcarské riviéře najdete v létě obojí: parádní koupání na plážích Ženevského jezera, ale i věčný sníh v kopcích kousek nad ním. Pokud si budete chtít odpočinout od fotbalového bláznění, stačí jen vyrazit kousek za Ženevu. Poradíme vám kam.



Další 3 fotografie v galerii



Švýcarská riviéra, vodní hrad Chillon poblíž Montreux |



ŠVÝCARSKO V KOSTCE

Ceny, rady, tipy



Vydáte-li se z města severovýchodním směrem (do Švýcarska jediným možným, kamkoli jinam se dostanete leda do Francie) po břehu jezera, máte dvě možnosti: uhánět po dálnici, nebo se pustit do zkoumání diplomatických "satelitních" městeček, posazených mezi vinicemi na slunných svazích nad vodou. Ideální je podniknout tenhle výlet na kole či in-line bruslích.



Odkud se řídí evropský fotbal



Přepychovými satelity se brzy propletete až do Nyonu, prvního většího sídla za Ženevou. Ve světě je Nyon známý jako "fotbalové ředitelství Evropy" - sídlí zde Evropská fotbalová asociace UEFA, jež řídí i celé letošní Euro. Kromě toho v Nyonu najdete jezerní muzeum, plné akvárií a modelů lodí.



Cesta vás po pár kilometrech dovede do Lausanne, jež je pro změnu "planetárním ředitelstvím sportu" - ve futuristické skleněné vile ve čtvrti Ouchy na břehu jezera sídlí Mezinárodní olympijský výbor, nedaleko přístavu najdete hypermoderní Olympijské muzeum.



Město samo je vystavěné převážně na terasách vysoko nad vodou, v parném létě vás však budou stejně ze všeho nejvíc zajímat vodní radovánky. A od toho jsou lausannské pláže. Jedny z nejlepších se spoustou slunce i stínu se rozprostírají přímo ve veřejném parku okolo sídla Olympijského výboru, další příjemné koupání najdete třeba poblíž místní univerzity. Kousek od centra, hned vedle přístavu, půjčují vodní šlapadla i motorové čluny.



Pokud se vydáte z Lausanne dál na východ, stále pojedete po břehu Ženevského jezera - jen jeho švýcarské pobřeží měří přes 100 kilometrů, další desítky kilometrů patří Francii. Pro zpestření můžete z Lausanne dál vyrazit místo kola, auta či vlaku parníkem a vystoupit v Montreux.



Zastávka v ráji celebrit



To lze nazvat švýcarským Monte Carlem nejen proto, že zde otevřeli první kasino v zemi. Luxus je všudypřítomný, stejně jako palmy a středomořské klima. A celebrity to zde přímo zbožňují . Za všechny jmenujme tu nejproslulejší: na sklonku života se tu usadil legendární zpěvák Freddie Mercury, jehož památku na promenádě dodnes připomíná socha - mimochodem dílo české sochařky Ireny Sedlecké.



A pokud vyrazíte z Montreux procházkou kolem jezera ještě dál od Ženevy, dojdete zhruba po 40 minutách na vodní hrad Chillon. Tady dávají ke vstupence dokonce česky tištěného průvodce. A to už jste na druhém konci jezera, a tak můžete vyrazit do hor nad ním. Například zubačkou z Montreux na vrchol Rochers-de-Naye, což je jakýsi dětský ráj s mongolskými jurtami pro nocování, který je v zimě švýcarským sídlem Santa Clause a v létě rájem svišťů.



A když už vám bude opravdu nesnesitelné horko, dojeďte autem či autobusem ještě o kousek dál, do průsmyku Pilllon poblíž Les Diablerets. Odtud jezdí lanovka do kraje věčného sněhu s parádními vyhlídkami na nejslavnější alpské štíty: Matterhorn, Eiger či Jungfrau.



Autor: Petr Čermák


<br><img src="http://mufin.fi.muni.cz/profimedia/bigImages/0004737023" height=200><img src="http://mufin.fi.muni.cz/profimedia/bigImages/0008542144" height=200><img src="http://mufin.fi.muni.cz/profimedia/bigImages/0050401132" height=200><img src="http://mufin.fi.muni.cz/profimedia/bigImages/0001080848" height=200><img src="http://mufin.fi.muni.cz/profimedia/bigImages/0001080849" height=200><h1>15232</h1>Soud potrestal 13 lety tuláka, který pálil po policistech z doma vyrobené zbraně



Českobudějovický krajský soud uložil třináct let 32letému Marku Ulčovi za střelbu po policistech z podomácku vyrobené zbraně. Tulák s inteligencí na prahu příčetnosti pálil po policistech, kteří jej v únoru zatýkali, z půlmetrové železné trubky upravené pro střelbu s kovovými projektily.



 |



Marek Ulč dvěma policistům namířil na břicho, ale zbraň selhala. Vyšla jen rána se zábleskem. Podle předsedy senátu Romana Bárty je trest vysoký i vzhledem k postoji Ulče k incidentu. "Neprojevil lítost nad možným zraněním lidí, ale jen nad tím, že zbraň neudělal dokonalejší," řekl Bárta.



Policisté zatýkali Ulče v Písku kvůli pytláctví. Podle znalců nepřišli o život jen selháním techniky, zbraň totiž byla podle balistiků schopna zabíjet. Obžalovaný i státní zástupce si ponechali lhůtu k odvolání.



Autor: Antonín Pelíšek


<br><img src="http://mufin.fi.muni.cz/profimedia/bigImages/0041263053" height=200><img src="http://mufin.fi.muni.cz/profimedia/bigImages/0003369549" height=200><img src="http://mufin.fi.muni.cz/profimedia/bigImages/0008184262" height=200><img src="http://mufin.fi.muni.cz/profimedia/bigImages/0041261869" height=200><img src="http://mufin.fi.muni.cz/profimedia/bigImages/0008219442" height=200><h1>02412</h1>Sněmovna schválila vyšší ochranu bankovních vkladů



Poslanci souhlasili s tím, aby byly bankovní vklady pojištěny až do výše 50 tisíc eur, tedy zhruba 1,25 milionu korun. V současnosti je limit poloviční. Vládní návrh schválili na mimořádné schůzi ve zrychleném čtení. Nově bude pojištěn celý vklad, zatímco dosud to bylo jen 90 procent.



 |



Do výše devadesáti procent je nyní pojištěno zhruba 70 až 75 procent vkladů. Nový, stoprocentní limit by měl ochránit 97 procent vkladů. Zbylá tři procenta vkladů se do nového limitu nevejdou.



Právě zrušení desetiprocentní účasti by podle Miroslava Kalouska mělo zmírnit případnou paniku v bankách. Ministr financí nicméně zopakoval, že český finanční sektor je v dobrém stavu a není důvod k obavám.



Novelu podpořilo všech 171 přítomných poslanců. Návrh nyní ještě čeká na schválení Senátem a podpis prezidenta.



VIDEO: Sněmovna schválila vyšší ochranu bankovních vkladů.



Pro zobrazení videa musíte mít zapnutou podporu JavaScriptu



ČSSD chce stoprocentní garanci



Vláda poslala novelu do Sněmovny tak, aby s ní poslanci mohli vyslovit souhlas již v prvním čtení. Odpadlo tak projednávání ve výborech i podávání pozměňovacích návrhů. Tento postup chtěla původně vetovat opoziční ČSSD. Sociální demokraté žádali alespoň zvýšit limit pojištění až na 100 tisíc eur (tedy asi 2,5 milionu korun).



"Pojištění vkladů do výše padesáti tisíc eur je krok správným směrem. Proto tento návrh nakonec podpoříme," uvedl poslanec ČSSD Milan Urban. "Přesto však na některé z dalších schůzí předložíme návrh, aby byly pojištěny vklady do výše sto tisíc eur," dodal.



Zpravodaj k novele Michal Doktor (ODS) v rozpravě zdůraznil, že průměrný vklad na jednoho člověka představuje asi 220 tisíc korun. Jakékoli vyšší pojištění než navrhovaných asi 1,25 milionu by tedy podle něj bylo zajímavé jen pro někoho, kdo má v bance uloženo víc.



Sociální demokraté již dříve vznesli požadavek, aby se vláda zaručila za všechny vklady, jako se stalo například v Německu nebo Rakousku. Stoprocentní ochranu navrhují proto, aby nedocházelo k odlivu peněz z českých bankovních účtů do zemí, kde takové garance jsou.



Ministr financí Miroslav Kalousek ale poukazuje na to, že ze strany vlád těchto zemí šlo jen o prohlášení, za kterým nenásledovaly žádné legislativní kroky. Například na Slovensku ale garance bez omezení nedávno schválil parlament. Návrh stoprocentních záruk také již dříve kritizoval prezident Václav Klaus.



Banky zvýšení ochrany vkladů vítají



Případné náhrady by klientům vyplácel Fond pojištění vkladů, do kterého banky přispívají. Podle analytika společnosti Cyrrus Marka Hatlapatky by ale peníze z fondu v případě větších problémů bank nestačily.



Výše odvodů do fondu se pro banky zatím nezmění. "Ministerstvo financí ve svém návrhu zatím neuvádělo, že by se příspěvky měly zvýšit," řekla výkonná ředitelka Fondu pojištění vkladů Renáta Kadlecová.



"Věříme, že naše banky jsou zdravé a není nutné příspěvky měnit," řekl mluvčí ministerstva financí Ondřej Jakob.



V současné době platí, že roční příspěvek banky a družstevní záložny do fondu činí 0,1 % z průměru objemu pojištěných pohledávek z vkladů za předchozí rok, včetně úroků. Česká spořitelna za rok 2007 odvedla 443 milionů korun.



Banky krok vítají. "Jsme rádi, situace mezi klienty se uklidnila," řekla mluvčí České spořitelny Pavla Langová.



Další zvýšení pojištění by mohlo přijít v roce 2011. Evropská komise navrhuje, aby od tohoto roku vzrostly na 100 tisíc eur ve všech zemích Evropské unie.



Dnešní rozhodnutí Sněmovny vítá i Česká bankovní asociace. Podle ní tento krok zvýší důvěru klientů. "V České republice se nejedná o reálný problém bankovního sektoru, který by bylo nutné urychleně řešit - nicméně v evropském kontextu je to krok nevyhnutelný," uvedl výkonný ředitel ČBA Petr Špaček.



Anketa



Do jaké výše by měl stát garantovat vklady?



Do 50 tisíc eur 3707



Do 100 tisíc eur 1310



Neomezeně 842



více o tématu



Autoři: Helena Pirnerová , Veronika Němcová


<br><img src="http://mufin.fi.muni.cz/profimedia/bigImages/0001731818" height=200><img src="http://mufin.fi.muni.cz/profimedia/bigImages/0013226103" height=200><img src="http://mufin.fi.muni.cz/profimedia/bigImages/0035026991" height=200><img src="http://mufin.fi.muni.cz/profimedia/bigImages/0008128002" height=200><img src="http://mufin.fi.muni.cz/profimedia/bigImages/0034113084" height=200><h1>02211</h1>Praha získala prestižního dopravce: dubajské Emirates



Praha získá nové přímé spojení s Dubají a následně celým světem, zejména Asií a Austrálií. Od července zahájí provoz přímá linka společnosti Emirates z Prahy do Dubaje.



Airbus společnosti Emirates |



Firma dnes zahájení letů oznámila prodejcům letenek v Česku i na webových stránkách. "Pro český trh je to skvělá zpráva, na dálkových letech tu nebylo příliš konkurenční prostředí," řekl Josef Trejbal z Asiany.



Letenky mohou zlevnit



Až dosud musí pro výrazně levnější letenky do Asie či Austrálie jezdit Češi na letiště ve Vídni či Mnichově, kde je větší konkurence a tím pádem i nižší ceny. Příchod Emirates do Prahy by to mohl změnit. "Dá se čekat, že ceny klesnou," dodal Trejbal. Firma zatím nezveřejnila ceny, za které bude létat z Prahy, lety není možné ani rezervovat.



Emirates patří kvalitou služeb mezi deset nejlepších aerolinek na světě. Z Prahy budou létat od 1. července každý den Airbusem A 330-200 v konfiguraci s 27 místy v Business Class a 251 Economy Class.



Letadlo bude odlétat z Prahy každý den v 16:20, v Dubaji je 15 minut po půlnoci. To je pro tranzit do Asie a dál ideální, většina linek z Dubaje směrem na východ odlétá mezi půlnocí a šestou ráno. Zpět letadlo letí z Dubaje v 10:30 a do Prahy přilétá ve 14:50.



Nouze o dálkové spoje



Po letech stagnace dálkových linek v Praze se tak jedná o další dálkovou linku. Letiště Praha se snažilo nového dálkového dopravce do Asie získat několik let. Mluvilo se například o Qatar Airways či Etihadu, směrem do Kanady bylo téměř jisté už zavedení linky Air Transat. České aerolinie dálkové trasy zcela vyklidily, nový šéf Miroslav Dvořák ale jejich znovuzavedení zvažuje.



Letiště čeká, že linku využije až sto tisíc cestujících ročně. Podle údajů pražského letiště létá z Prahy do Dubaje 30 tisíc lidí ročně, velká část Čechů odlétá do Dubaje ale kvůli nižším cenám z Německa či Rakouska.



Do Dubaje dříve létaly ČSA, nyní nabízí přes sezónu jednou týdně charterové lety Travel Service, letenky prodává i přes svoji značku SmartWings.

Emirates mají ve flotile celkem 132 letadel, létají téměř výhradně dálkové lety. Firma byla druhým dopravcem, který má ve flotile obří Airbusy A380.



Autor: Jan Sůra


<br><img src="http://mufin.fi.muni.cz/profimedia/bigImages/0043364329" height=200><img src="http://mufin.fi.muni.cz/profimedia/bigImages/0004492880" height=200><img src="http://mufin.fi.muni.cz/profimedia/bigImages/0008275469" height=200><img src="http://mufin.fi.muni.cz/profimedia/bigImages/0052026720" height=200><img src="http://mufin.fi.muni.cz/profimedia/bigImages/0070925902" height=200><h1>02059</h1>O české manažery se perou lovci talentů



Středoevropský šéf sítě prodejen Electroworld Milan Růžička se o svou budoucnost nemusí bát. Pětačtyřicetiletý manažer je jedním z českých šéfů, které neustále sledují takzvaní headhunteři, tedy lovci talentů, a snaží se je přetáhnout na nové místo v jiné firmě.



Vyhledávání talentů mezi šéfy se věnuje v ČR několik desítek firem. . |



"Oslovují mě každé tři měsíce," vypráví Růžička o svých zkušenostech s headhuntery.



Často detektivní práce těchto personalistů byla v Česku po roce 1989 novinkou, ale už tu zapustila kořeny. Teď se vyhledávání talentů mezi šéfy věnuje několik desítek firem, které mají roční obrat několik milionů korun.



Růžičku ulovili loni. Do té doby téměř 14 let pracoval v řetězci Ahold, který vlastní obchody Hypernova a Albert. "Svou roli v tom sehrálo více faktorů, ale především jsem už byl dlouho na jednom místě," řekl minulý týden Růžička z Budapešti, odkud řídí firmu v Česku, Polsku, Maďarsku a na Slovensku.



Jeho posláním je dostat prodejce elektra k zisku a už letos se uvidí, jestli uspěl. Na výsledek jeho mise v Electroworldu bude kromě něj ajeho šéfů napjatě čekat ještě jeden člověk. Upíná se k němu i headhunter, který Růžičku Electroworldu na prestižní post doporučil. Na manažerově úspěchu přímo závisí výše jeho odměny.



Šedé eminence v pozadí

Kdo to byl, není veřejně známé. Profese hledačů talentů je zahalena rouškou diskrétnosti a oni sami se svými úlovky pochlubí, maximálně když chtějí nalákat nové klienty.



"Jsme taková šedá eminence. Společnost se na nás obrátí, když interně už hledala bez úspěchu anebo nechce, aby se vědělo, že se bude měnit šéf," popisuje Irena Brichta, Čechoangličanka, která pracovala pro prestižní světové hledače talentů a nyní má vlastní malou společnost.



Zdůrazňuje přitom, že hledání uvnitř firmy je zásadní. "Člověk pak zná kulturu společnosti, a navíc je to bezvadná motivace pro stávající zaměstnance," dodává. I jí se v takové firmě snáze nabízí místo.



Lovením šéfů se v Česku živí na čtyři desítky firem včetně evropských špiček jako Egon Zehnder, Spencer Stuart či Kienbaum, ale i menší kanceláře s pěti zaměstnanci, jako má Bubeník Partners nebo Brichta and Partners. Společné mají mnohé - zásadní je pro ně jejich jméno a kontakty a také způsob, jakým hledají nové kandidáty.



I když je český trh relativně malý, stále tady neplatí, že se každý zná s každým. Jinak se kontaktují šéfové firem, jinak se hledají specializovaní manažeři, experti nebo účetní, jejichž jména nejsou známá.



Devět z deseti odmítne

Manažerům personalisté většinou volají přímo na mobil nebo přes sekretářku. "Když to zvedne asistentka, pak řeknu, že volám pracovně ohledně budoucího obchodní jednání," popisuje Irena Brichta.



"Většinou mi řeknou, abych zavolal později nebo večer domů na mobil," říká Blake Wittman z agentury Spengler Fox. Devět z deseti podle něj schůzku neodmítne.



U odborníků to mají lovci těžší a o svých tricích nechtějí konkrétně mluvit. Jedině pod podmínkou anonymity.



"Zkoušíme to přes internet, přes známé, přes různé tištěné seznamy firem nebo přímo přes jejich recepce. Nevýhodou je, že velké firmy už mají své recepční ‚vycvičené' a jména nám nedají," říká jeden z vyhledávačů, takzvaný researcher. Ten připravuje první seznam firem a možných uchazečů, ze kterého pak headhunter vybírá.



Nerad přiznává, že si někdy musí i vymýšlet. Vydává se třeba za pracovníka vodárny a chce s šéfem mluvit kvůli opravě vodovodu u něj v bytě.



A ještě jedno mají vyhledávací agentury společné - za složité vyhledání tří až čtyř kandidátů podle požadavků klienta si řeknou o trojnásobek jeho nástupního platu. Podmínkou bývá, aby člověk na novém místě vydržel tři nebo šest měsíců, ředitelé až rok.



Plat sedm miliónů ročně

I proto mají poradci headhunterských firem, jejichž oboru se také říká anglicky executive search, nejlepší přehled o tom, jaké mzdy se nabízejí šéfům v Česku. "Dnes už není výjimečný roční výdělek sedm milionů korun, ovšem bez započtení bonusů," říká Eric Slingerland z kanceláře Egon Zehnder.



Podle většiny poradců může být v Česku takto placených ředitelů více než stovka a nemusí to být jen v případě stovky největších firem podle obratu. Nad nimi pak ční asi dvanáct mimořádně placených ředitelů, jejichž oborům se daří jako ČEZ nebo Škoda Auto.



Odměna za práci je podle headhunterů rozhodně pro manažery na prvním místě. Pokud se octne na druhém až za kariérním postupem, pak jen proto, že určité úrovně už manažer dosáhl.



"Výdělky včetně bonusů nejvyšších šéfů jsou tady stále nižší než na západ od hranic, ale odhadem bych řekl, že za posledních pět let skočily o 80 procent, zatímco tam jen o dvacet procent," podotýká Slingerland.



Nepůjdu, to auto se mi nelíbí

Headhunteři se shodují natom, že Češi jsou nedůvěřiví. Je to hlavně kvůli tomu, že většina personalistů volá ze skrytého telefonního čísla. Sami si tak o headhunterovi zjistí informace a reference, než kývnou na první schůzku. Na druhou stranu si klidně dopisují z firemních e-mailů a nechtějí se nechat přemluvit, aby používali jen ty osobní.



"Co nás však dokáže rozhodit, jsou některé požadavky. Ztratili jsme pár kandidátů před podpisem smlouvy, protože se jednomu nelíbilo auto nebo jiný chtěl plat o pět tisíc vyšší. Ale pozor, to se nebavíme o dvacetitisícové mzdě, ale o 120 a125 tisících!" popisuje Blake Wittman ze Spengler Fox.



"Hlavní roli u českého manažera obecně hraje kariéra, finance a auto, pak získání nových zkušeností. Vzpomínám si na několik projektů v Česku, které ztroskotaly na automobilu. Daný kandidát nechtěl přijmout firemní politiku značek vozů, což se obecně v západní Evropě nestává, lidé jsou zvyklí přijímat firemní pravidla a zásady," podotýká Lucie Teislerová ze společnosti Anderson Willinger.



Podle ní se západoevropský manažer více zajímá o sociální výhody a zabezpečení, rozsah odpovědnosti a pravomocí, pak o finance, kariéru a auto až potom. "Ale to je dáno věkem. Manažeři na stejných úrovních jsou v západní Evropě o deset let starší než v Česku," říká Teislerová.



Zatímco mezi priority mladších šéfů patří auto a zkušenosti v cizině, u starších je to spíše možnost vlastního uplatnění.



"Čeští manažeři mají na rozdíl od ostatních silnou potřebu seberealizace a chtějí velkou samostatnost. Podle mě je to krátkým a dynamickým vývojem v Česku ve srovnání se západoevropskými zeměmi," dodává ještě Valdemar Meca ze společnosti Scott&Hagget Czech.



Podle Franse Hoekmana, nového regionálního šéfa agentury Hudson, se platové požadavky českých manažerů příliš neliší od ostatních v Evropě.



"Nominální rozdíly jsou dány lokalitou. Vždyť i manažeři v Londýně jsou lépe placení než v Nizozemsku, ačkoliv životní náklady jsou stejné. Záleží na ekonomickém cyklu a na regionu. Tam, kde je velká poptávka po kvalifikovaných lidech, častěji chybí a musí se zaplatit lépe. Taky záleží, jestli někoho za prací stěhujete," říká Hoekman.



Co Češi umějí

Václav Baloun z agentury Boyden si pochvaluje, že čeští manažeři dokážou něco, co jejich západní kolegové nezvládnou.



"Umějí řešit složité situace, které jsou na první pohled neřešitelné, a umějí odstraňovat objektivní překážky. Naproti tomu mají zatím méně zkušený odhad na budoucí strategii oboru a firmy než třeba ředitelé američtí," říká Baloun.



"Co se týče požadavků, kladou na důležitější místo dobrou atmosféru ve vedoucím týmu svých kolegů a snesitelnost nadřízených," dodává.



Když si headhunter vybere úlovek, po telefonickém kontaktu většinou následuje schůzka. Do té doby oslovený manažer nebo expert nevědí, pro kterou společnost si je lovec vyhlédl. Na dalších schůzkách se to dozví a stejně tak si headhunter ověřuje všechny informace, které má manažer v životopise.



"Zjišťujeme, jaké má řídící schopnosti, jak dospěl k výsledkům. Voláme předchozím zaměstnavatelům, tomu nynějšímu ne, a bavíme se o stejném příběhu, co s ním, co dělal, co přímo ovlivnil, na co je pyšný, čeho a jak dosáhl, zda sám nebo výběrem dobrých lidí a podobně," popisuje Irena Brichta.



Říká, že se tak dá dobře prokouknout, jestli se manažer umí jen dobře prezentovat nebo něco zastírá. "Samozřejmě si i najímáme externí společnosti na různé psychotesty," dodává personalistka Miloslava Kubíková ze společnosti Challenge.



Honba za manažery má i své sezony. "Začátek roku je na oslovení kandidáta příhodná doba! Většinou se totiž rozdávají vánoční bonusy a buď jsou dobré, nebo ne," naznačuje Wittman ze Spengler Fox.



Další sezona začíná po letních prázdninách v září, shodují se headhunteři. "Vyloženě mrtvé sezony však nemáme, protože všechno záleží na naší práci. Nečekáme na životopisy, ale chodíme za lidmi sami," dodává Wittman.



"Navíc šéfové si berou nanejvýš dva týdny dovolené," podotýká Irena Brichta.



Hledání talentů je pro český trh stejnou novinkou jako kapitalismus. I když existují výjimky. Miloslava Kubíková hledala experty už v osmdesátých letech v PZ Polytechna na Kubu, do Mexika, Venezuely.



"Většinou to byli odborníci v potravinářském průmyslu, strojní inženýři, technologové, do Venezuely specialisté pro výrobu piva, bezešvých trubek, ale sháněla jsem i baletku do Kolumbie," vzpomíná s úsměvem.



Inzeráty na vysoké posty mizí

Počátek 90. let a invaze zahraničních i nově vzniklých firem přinesly takovou poptávku po vedoucích, kteří aspoň přičichli k tržnímu hospodářství, že se hledali v novinových inzerátech.



Dnes už se na tak vysoké posty inzeráty vidí jen výjimečně. Zahraniční manažery vystřídali domácí a od roku 2000 navíc roste počet těch, kteří opouštějí české břehy.



"Jsou už výborně školení. Docela často už odjíždějí do Ruska, ale i na Západ, do Mnichova, do USA. Ostatně tržní hospodářství už tady nějakou dobu je, přišlo hodně investorů a za tu dobu už tady vychovali české seniormanažery. Ještě před pěti lety byste tady seniory nenašli, byli tu spíše lidé s potenciálem - a dnes už z nich jsou lidi s praxí a zkušeností," shrnuje Eric Slingerland z mezinárodní společnosti Egon Zehnder.



"V evropském kontextu příležitosti pro české manažery nabízejí nejčastěji Německo, zejména Porýní a sever, dále Anglie a Irsko," říká Baloun.



Od rohlíků k televizi

Schopní šéfové mohou, podobně jako šéf Electroworldu Růžička, pendlovat mezi obory. Obchodní nebo finanční manažer či personální šéf jsou docela univerzální.



Naopak marketingový specialista kosmetické společnosti nebo firemní zástupce farmaceutické firmy a počítačový expert u technologické firmy už se do jiného oboru přetahují těžko, říkají personalisté.



Praha v českém měřítku vede ve většině oborů včetně honby za manažery. Jsou však i další města, která dokážou přilákat schopné šéfy zejména do průmyslu, jako například Mladá Boleslav, Kolín, Ostrava, Brno, Hradec Králové, Olomouc. A někteří manažeři se pomalu učí stěhovat, dodávají personalisté.



Autor: Kateřina Koubová


<br><img src="http://mufin.fi.muni.cz/profimedia/bigImages/0049490882" height=200><img src="http://mufin.fi.muni.cz/profimedia/bigImages/0049490883" height=200><img src="http://mufin.fi.muni.cz/profimedia/bigImages/0048275307" height=200><img src="http://mufin.fi.muni.cz/profimedia/bigImages/0049489193" height=200><img src="http://mufin.fi.muni.cz/profimedia/bigImages/0049489194" height=200><h1>09018</h1>Před porodem neležte, bude vás méně bolet



Porod žen, které v jeho počátečních fázích stály či chodily, je méně bolestivý než porod těch, které před narozením dítěte ležely. Vědci také zjistili, že i délka porodu je u aktivních žen mnohem kratší.



Ideální je před porodem chodit |



Výzkum publikovaný v časopisu The Cochrane Library vychází z analýzy 21 různých studií, které zahrnovaly téměř čtyři tisíce žen především z rozvojových zemí.



Vědci zjistili, že ženy, které během první porodní doby neležely, měly kratší porod, uváděly menší počet kontrakcí a nižší intenzitu bolesti než ženy, které ve stejné době ležely.



Tato skutečnost je vysvětlována tím, že je tak podporován přísun krve k dítěti a placentě.



Autoři studie doporučují ženám těsně před porodem klečet, stát nebo se procházet. Taková aktivita je obvyklá ve většině rozvojových zemí, ale na Západě je ženám většinou doporučováno před porodem ležet. Doporučuje se také používat míč nebo střídavě chodit a sedět v bazénku či ve vaně s teplou vodou.



Hýbat se, hýbat se, hýbat se



S radami autorů studie souhlasí i soukromá porodní asistentka Eva Hurtová.



"Porod je dynamický děj, proto je pohyb ze strany ženy velmi žádoucí. Ve stoje může žena lépe využít kapacitu plic a tím se dostane vice kyslíku nejen k děťátku, ale také do dělohy, která pak může lépe pracovat. Vestoje může navíc žena intuitivně dělat pohyby, do kterých ji tělo nutí. Tím pomáhá celému porodnímu procesu," vysvětluje Hurtová.



Další porodní asistentka a současně prezidentka Unie porodních asistentek Ivana Königsmarková dodává, že ačkoliv bolest k porodu pochopitelně patří, ženy ji přirozenou cestou dokáží zmírnit.



"Pokud nás bolí hlava, nepřipadá nám vůbec divné, že se sami rozhodujeme, jak si ulevíme. V takové situaci volíme různé cesty, jak snížit bolest, například obklady, masáží nebo větším příjmem tekutin. Pokud žena před porodem cítí, že by se jí ulevilo, kdyby chodila, má to udělat. Volný pohyb a polohování může velmi výrazně snížit vnímání bolesti," tvrdí Königsmarková.



Není-li důvod, na zádech neležte



To, že poloha ženy v první době porodní hraje důležitou roli, potvrzuje také Antonín Pařízek, vedoucí lékař z porodnice u Apolináře.



"V této fázi neboli v otvíracím období ovlivňuje polohy ženy průtok krve v děloze. Nenarušené prokrvení placenty a svalstva porodních cest jsou zárukou hladkého průběhu porodu a dobrého stavu dítěte. Při poloze na zádech může těžká děloha v břiše způsobit stlačení velkých cév, a snížit tak průtok krve do dělohy. Poloha vleže na zádech navíc snižuje i sílu děložních kontrakcí, čímž může prodlužovat porodní děj," vysvětluje Antonín Pařízek.



Je proto podle něj pro průběh porodu výhodnější, pokud žena chodí, sedí nebo leží na boku. Usnadňuje se tím mechanismus porodu hlavičky plodu a zlepšuje se prokrvení dělohy a placenty okysličenou mateřskou krví. Prokrvení měkkých porodních cest pak způsobuje, že tkáně jsou více uvolněné.



"Ženy mají dnes v našich sálech možnost velkého výběru, a to i v případě, že mají třeba zavedenou nitrožilní kanylu nebo monitorovací zařízení pro diagnostiku stavu dítěte. Rodičky mohou volně chodit, sedět, nebo zvolit polohu na čtyřech. Mohou se vysprchovat nebo se uvolnit na relaxačním balonu či ve vaně," říká Pařízek.



"Maminky se pak lépe cítí, děložní kontrakce méně bolí a snižuje se i potřeba tišících prostředků. Pokud zkrátka není racionální důvod k poloze na zádech, měla by žena během první doby porodní, která u prvorodičky trvá osm až dvanáct hodin, využívat vertikální polohu," dodává uznávaný porodník.



Autoři: iDNES.cz , ima


<br><img src="http://mufin.fi.muni.cz/profimedia/bigImages/0004312048" height=200><img src="http://mufin.fi.muni.cz/profimedia/bigImages/0001031970" height=200><img src="http://mufin.fi.muni.cz/profimedia/bigImages/0004312041" height=200><img src="http://mufin.fi.muni.cz/profimedia/bigImages/0012759043" height=200><img src="http://mufin.fi.muni.cz/profimedia/bigImages/0001031966" height=200><h1>14008</h1>Léky jsou v Česku příliš levné. Končí v cizině a českým pacientům chybí



Milada Hanáková užívá dlouhodobě lék Micardis, který jí lékař předepsal na vysoký tlak. Jenže poslední dobou je pro ni lék nesehnatelný. Jako jeden z mnoha totiž končí v zahraničních lékárnách. Čeští pacienti tak mají mnohdy smůlu. České ceny léků jsou totiž nízké a proto se léčiva distribuují za hranice.



Některé léky jsou u nás nedostatkovým zbožím. Jsou příliš levné, proto končí v zahraničí |



Micardis je běžné léčivo na snížení vysokého krevního tlaku. Do České republiky německý výrobce prodává tři různě silné typy tohoto léku. Pro Miladu Hanákovou z Prahy, která se s vysokým tlakem léčí, je však lék momentálně nesehnatelný. Když dostala předpis od lékaře a ptala se po něm v několika lékárnách, řekli jí, že dodavatel lék prodává raději do zahraničí, protože tam si přijde na více peněz.



Distribuční paradox



Podle Lucie Šustkové ze Státního ústavu pro kontrolu léčiv dochází v České republice k takzvanému distribučnímu paradoxu. ČR totiž nastavuje ceny léků podle nejnižších cen v ostatních státech EU. Léky jsou tedy u nás oproti jiným státům za velice příznivou cenu.

"Této situace nezřídka využívají držitelé povolení k distribuci, kteří léčivé přípravky vyvážejí do zahraničí. Léky určené pro české pacienty tak mizí za hranice naší republiky a pro české pacienty se stávají nedostatkovými," připustila dříve Šustková.

Pro distributory léků je to výhodné, protože vývozem do zahraničí více vydělají. Podle Šustkové tak často jednají i samotné lékárny, které mají povolení k distribuci léků. Pro Česko léky za levno nakoupí, ale nepřijmou je do lékárny, nýbrž na distribuční sklad. Odtud je prodávají za vyšší ceny do zahraničí.

"V případě, že provozovatel nakupuje léčiva do své lékárny a až pak část z nich převede na distribuční sklad, dopouští se správního deliktu podle zákona o léčivech. Za takovýto způsob nákupu a prodeje byla tento rok pravomocně uložena pokuta ve výši 200 tisíc korun," uzavřela Šustková.



Oficiálně výpadek léku Micardis nikdo nenahlásil. "U těchto léčivých přípravků nenahlásil držitel rozhodnutí o registraci Státnímu ústavu pro kontrolu léčiv přerušení ani ukončení dodávek léčivého přípravku. Část léčivých přípravků je ale vyvážena do zahraničí. Léčivý přípravek Micardis je mezi nimi stále na prvním místě," uvedla mluvčí Státního ústavu pro kontrolu léčiv Lucie Šustková.



Situace, kterou zažila paní Milada, není ojedinělá. Týká se obecně více druhů léčiv, za které nemají lékárníci ve skladech náhradu.



"Nedostatek zmíněného léku je nárazový a velmi dobře ilustruje situaci na našem trhu s léčivy. V současné době ho nelze běžně objednat z distribuce do lékáren, to znamená, že lékárny mají pouze dříve získané zásoby. A lze očekávat, že se budeme s výpadky v dodávkách některých léků setkávat stále častěji," uvedl mluvčí České lékárnické komory Aleš Krebs.



Narážel na to, že firmy, které mají v Česku distribuční oprávnění, si mohou léky mezi sebou neomezeně přeprodávat a stejně tak je zcela legálně distribuovat i do zahraničí. Teoreticky tak může nastat situace, kdy bude v Česku jediná krabička a zbytek léků koupených pro ČR skončí v lékárnách v cizině.



Mohou za to maximální ceny léků v České republice. ČR totiž jejich ceny nastavuje podle nejnižších cen v ostatních státech EU. Léky jsou tedy u nás oproti jiným zemím za velice příznivou cenu a pro české pacienty se tak paradoxně stávají nedostatkovými.



"Na možný vznik této situace jsme v minulosti upozorňovali. Řešení spočívá v legislativních změnách, které by učinily naše léky pro vývozce méně atraktivní při zachování výhod pro pacienty a pojišťovny," přiznává mluvčí lékárníků.



Pacienti se bránit nemohou



Podle Krebse, ale i Svazu pacientů, je tedy chyba v legislativě. Pacienti ani lékárny nemají možnost, jak se bránit. "Pacienti, stejně jako lékárníci, se proti tomu prakticky bránit nemohou. Dokud nedojde ke změně legislativy, budeme se s výpadky v dodávkách léčiv stále setkávat. Jsme tak v poněkud paradoxní situaci, kdy jsou u nás léky formálně levné, ale nejsou pro naše pacienty dostupné," dodal Krebs.



"Pacient může buď požádat svého lékaře, který předepíše jiný lék, nebo by mu v lékárně měli nabídnout jiný lék se stejnou účinnou látkou, který ten nedostatkový nahrazuje. Lékárníci už nyní komunikují často s lékařem a dohodnou se přímo oni dva," nabízí řešení prezident Svazu pacientů Luboš Olejár.



Přiznává však, že na všechny případy to platit nebude. "Je to bohužel důsledek novinek ministra zdravotnictví Leoše Hegera. SÚKL neustále snižuje úhrady a firmám nestojí za to léky na náš trh za tuto cenu dodávat, a proto je distribuují do zahraničí. Pokud bychom u nás měli pravidlo, že cena léku by byla průměrem z pěti okolních zemí, bylo by to jiné," míní.



Ministerstvo o problému ví. "Není to ale jen problém České republiky," upozornil mluvčí ministerstva zdravotnictví Vlastimil Sršeň.



Dodal, že změny v lékové politice ministerstvo chystá. "V novele zákona o léčivech, která se nyní připravuje, budou tyto případy zohledněny, chceme tuto problematiku nějak vyřešit," dodal Sršeň. Jaké změny konkrétně resort chystá, však neuvedl.



Autor: Martina Procházková


<br><img src="http://mufin.fi.muni.cz/profimedia/bigImages/0048869769" height=200><img src="http://mufin.fi.muni.cz/profimedia/bigImages/0049935869" height=200><img src="http://mufin.fi.muni.cz/profimedia/bigImages/0005607702" height=200><img src="http://mufin.fi.muni.cz/profimedia/bigImages/0048869770" height=200><img src="http://mufin.fi.muni.cz/profimedia/bigImages/0008128745" height=200><h1>01921</h1>Ministerstvo stopne od února dotaci hypoték pro mladé



Ministerstvo pro místní rozvoj zastaví od února podporu hypoték pro mladé u nově čerpaných úvěrů. Stane se tak po dvou letech, kdy byly zvýšené sazby hypoték částečně kompenzovány příspěvkem na úroky. Důvodem je pokles průměrné sazby podporovaných úvěrů pod 5 procent. Resort letos dostal na výplatu pokračujících podpor hypoték 13,5 milionu korun.



. |



Výše úrokové dotace pro stávající rok se odvíjí od průměrné úrokové sazby hypoték v předchozím roce. Pokud je průměrná sazba podporovaných hypoték za rok předcházející fixaci pět až šest procent, činí podpora jeden procentní bod. V případě průměrné sazby šest až sedm procent to jsou dva procentní body.



"Rozhodné období pro výpočet průměrné úrokové sazby je vždy předešlý rok. V roce 2010 však klesly průměrné úrokové sazby podpořených úvěrů pod 5 procent a v takovém případě se příspěvek pro nově čerpané úvěry neposkytuje," informovalo ministerstvo na svém webu.



O podporu ale přijdou i ti příjemci, u nichž se od února změní běžná úroková sazba banky.



Většina bank při uzavření hypoteční smlouvy nechává současně s podpisem smlouvy podepsat klientem do 36 let věku také žádost o tento příspěvek. Ministerstvo takový postup doporučuje i nadále. V případě změny úroků v budoucnosti a současné změny fixace tak klientovi státní podpora naskočí automaticky. Ovšem bez podané žádosti to zpětně možné není.



Na podporu hypoték mají nárok lidé do 36 let. Jde ale jen o úvěry určené na nákup bytů. Podporu stát poskytuje po dobu fixace úrokové sazby, nejdéle pět let.



Autor: abr Anna Brandejská


<br><img src="http://mufin.fi.muni.cz/profimedia/bigImages/0049432398" height=200><img src="http://mufin.fi.muni.cz/profimedia/bigImages/0004148425" height=200><img src="http://mufin.fi.muni.cz/profimedia/bigImages/0053343096" height=200><img src="http://mufin.fi.muni.cz/profimedia/bigImages/0056266813" height=200><img src="http://mufin.fi.muni.cz/profimedia/bigImages/0013040399" height=200><h1>07732</h1>Homosexualita je svobodnou volbou aneb největší mýty o gayích a lesbách



Homosexualita je svobodnou volbou každého člověka. Lidé s homosexuální orientací by neměli mít děti, protože z nich vychovají další gaye a lesby. Seznamte se s největšími mýty o homosexualitě.



Homosexuálové jsou méně promiskuitní než heterosexuální páry. |



Přesný podíl lidí s homosexuální orientací, kteří žijí v České republice, není znám, ale odhady se pohybují mezi jedním až pěti procenty. Podle studie z roku 1994 se osmdesát procent z nich setkalo s agresivním chováním a urážkami.



Podle závěrů sexuologů Petra Weisse a Jaroslava Zvěřiny se však náš postoj k homosexualitě zlepšuje a jsme stále tolerantnější. Ženy jsou přitom ochotné tolerovat homosexualitu ve větší míře než muži. Znáte největší mýty, které se k ní váží?



Mýtus: Homosexualita je volba



Homosexualita rozhodně není dobrovolnou volbou, pro kterou by se člověk rozhodl jednoduše proto, že se mu nezamlouvá opačné pohlaví. Jde o identitu, která je formována z menší části geneticky a z větší souhrnem okolních faktorů.



Dokazuje to například největší studie na světě provedená na dvojčatech v roce 2008. Jejími autory jsou vědci z Queen Mary´s School of Biological and Chemical Sciences v Stockholmu a závěry svého výzkumu publikovali v magazínu Archives of Sexual Behavior.



Výzkumu se zúčastnilo téměř osm tisíc lidí a ukázalo se, že pětatřicet procent homosexuální orientace je podmíněno geneticky. Za čtyřiašedesát procent potom odpovídají okolní faktory. Těmi se ovšem nemyslí rodina, společnost, či sociální status, ale biologické procesy, jako například působení odlišných hormonů v matčině děloze a podobně.



Pouhé jedno procento přičítají vědci faktorům, které může člověk do jisté míry ovlivnit, jako je například rodina.



Mýtus: Homosexuálové jsou promiskuitní



Obecně rozšířeným je přesvědčení, že homosexuálové jsou velmi promiskuitní a nedokáží navázat dlouhodobý vztah. Kořeny tohoto mýtu pravděpodobně sahají do osmdesátých let, kdy se zejména v homosexuálních komunitách objevil tehdy ještě neznámý virus HIV. Je ovšem nesmysl domnívat se, že by homosexuálové měli větší potřebu střídání partnerů, a dokazuje to i celá řada studií.



Například výzkum provedený v roce 1994 Edwardem Laumannem z University of Chicago zjistil, že průměrní heterosexuální jedinci vystřídají za život více partnerů než homosexuální. Norský výzkum provedený v roce 1997 a zveřejněný v magazínu Scandinavian Journal of Social Medicine zase sledoval chování homosexuálů po dobu pěti let. Ukázal jednoho partnera na rok.



Mýtus: Homosexuálové vychovávají homosexuální děti



Další nesmysl praví, že homosexuálové by neměli mít děti, protože z nich vychovají další homosexuály. Když už pomineme skutečnost, že prostředí, v němž dítě vyrůstá, má na jeho sexuální orientaci vliv pouze z jednoho procenta, provedené výzkumy potvrzují, že homosexuální rodiče jsou stejně "kvalitní" jako rodiče heterosexuální.



Výchova homosexuálů nemá žádný vliv na budoucí sexuální orientaci dítěte. Naopak například výzkum provedený na University of Southern California, zveřejněný v American Sociological Review, zjistil, že děti vychovávané homosexuálními páry mají mnohem méně sociálních předsudků, jsou tolerantnější, empatičtější a méně podléhají genderovým stereotypům.



Mýtus: Homosexuálové jsou pedofilní



Dalším mýtem, který se k homosexualitě váže, je údajná pedofilní tendence. Jde však jen o další, ničím nepodložený nesmysl. Ukázala to například studie z roku 1994 na University of Colorado Healht Sciences Center, která se zabývala sexuálně zneužitými dětmi.



Pouze dvě procenta chlapců byla zneužita homosexuály, osmadevadesát procent útočníků byli heterosexuálové (pětasedmdesát procent útočníků svou oběť důvěrně znalo). Téměř sto procent dívek bylo zneužito heterosexuálním mužem (jen půl procenta bylo zneužito ženou s lesbickou orientací).



Mýtus: Homosexualita je proti přírodě



V přírodě je naopak homosexuální chování poměrně běžnou záležitostí.



Homosexuální chování se vyskytuje běžně u černých labutí. Vykazuje je až patnáct procent racků a téměř dvacet procent divokých kachen. Homosexuálně se chovají například také delfíni, bizoni, šimpanzi, sloni nebo žirafy.



Autor: bad Barbora Vajsejtlová


<br><img src="http://mufin.fi.muni.cz/profimedia/bigImages/0054827048" height=200><img src="http://mufin.fi.muni.cz/profimedia/bigImages/0070814828" height=200><img src="http://mufin.fi.muni.cz/profimedia/bigImages/0054827046" height=200><img src="http://mufin.fi.muni.cz/profimedia/bigImages/0054827050" height=200><img src="http://mufin.fi.muni.cz/profimedia/bigImages/0001806631" height=200><h1>04566</h1>S deriváty hodně vyděláte, ale hodí se i k zajištění



Třebaže to může spoustu z nás překvapit, historie derivátů sahá velmi daleko. Za celou dobu svojí existence prošly deriváty celou řadou významných změn.



Deriváty se využívají i k zajištění, většina investorů je však pozná jako nástroj spekulace |



Můžeme se setkat s celou řadou definic, které deriváty charakterizují, od jednodušších ke složitějším. Deriváty jsou finanční instrumenty, jejichž cena se odvíjí od ceny tzv. podkladového aktiva (underlying assets). Mezi podkladová aktiva mohou například patřit akcie. Akcie se klasicky obchodují na spotových (promtních, okamžitých) trzích. Pokud uzavřeme derivátový kontrakt na akcie, jeho hodnota (cena) se bude vyvíjet zejména od spotové ceny dané akcie. Mezi další faktory patří aktuální stav nabídky a poptávky po derivátových kontraktech a tržní očekávání.



Podstatným znakem derivátů je jejich termínový charakter. Znamená to, že dvě obchodní protistrany uzavřou obchod v současnosti s tím, že k jeho vypořádání dojde v budoucnosti. Kupující a prodávající se také při uzavření obchodu domluví na ceně, za kterou pak v budoucnosti dojde k realizaci obchodu. Zisk či ztráta investora, který derivátový kontrakt sjednal, se odvíjí od spotové ceny podkladového aktiva v době splatnosti daného derivátového kontraktu. Podkladových aktiv existuje nepřeberné množství, patří mezi ně například akcie, měny, komodity, burzovní indexy či úrokové míry.



Deriváty se děli na burzovní a mimoburzovní OTC (over-the-counter) deriváty. První skupinou jsou burzovní deriváty, které se obchodují na přesně vymezeném místě (burze), v přesně vymezené době (obchodní hodiny burzy) a podmínky obchodovaných kontraktů jsou standardizovány (doba splatnosti, velikost kontraktů, atd.). Druhou skupinou jsou mimoburzovní deriváty neboli deriváty OTC (over-the-counter). Tyto deriváty se neobchodují na konkrétním místě a podmínky obchodování a jejich vlastnosti nejsou standardizovány. Můžeme říci, že jsou ušity na míru obchodním partnerům. Mezi nejznámější burzovní deriváty patří: futures, burzovní opce a opce na futures. Mezi nejznámější mimoburzovní deriváty patří: swapy, forwardy, FRA (forward rate agreement), mimoburzovní opce a CFD (contract for difference).



Investoři využívají deriváty k dvěma základním účelům a to ke spekulaci a k zajištění. Spekulace spočívá v tom, že se investor snaží profitovat z budoucího vývoje kurzu podkladových aktiv a dosáhnout zisku. Spekulant při uzavření derivátového kontraktu vstoupí do tzv. otevřené pozice a záměrně akceptuje zvýšené riziko svého portfolia. Zejména burzovní deriváty slouží především ke spekulaci.



INVESTIČNÍ HRA

Vyzkoušejte si investování do komodit a vyhrajte PORSCHE



Zajištění spočívám v tom, že se zajišťovatel zbaví rizika z možného nepříznivého budoucího vývoje na finančních trzích. Zajišťovatel tzv. uzavře svoji původní otevřenou pozici a bude tedy imunní vůči budoucímu vývoji na trhu. Například si představme, že vlastníme akcie ČEZu, které jsme nakoupili za 1000 korun za kus. Plánujeme je za rok prodat. V této pozici se obáváme budoucího poklesu kurzu akcií společnosti ČEZ. Proto si pomocí derivátového kontraktu, například nákupem prodejní opce (long put option), svoji otevřenou akciovou pozici zajistíme.



Nákup prodejní opce znamená, že v době splatnosti opce máme právo, ale nikoliv však povinnost prodat naší protistraně naše akcie za předem stanovenou realizační cenu (strike/exercise price). Za toto právo zaplatíme prodávajícímu opce, tzv. vypisovateli, opční prémii (option premium), která je cenou opce v době uzavření opčního kontraktu. Řekněme, že si dohodneme realizační cenu na úrovni 1000 korun za jednu akcii.



Pokud za jeden rok v době splatnosti opce bude spotová cena akcií ČEZu nižší, využijeme naše opční právo a prodávajícímu opce naše akcie prodáme za 1000 korun za jednu akcii. Pokud bude spotová cena vyšší, opci nevyužijeme (opce tzv. vyprší, stává se bezcennou a zaniká) a prodáme naše akcie na spotovém trhu za aktuální spotový kurz, čím realizujeme zisk na jednu akcii, který je dán rozdílem aktuální spotové a původní nákupní ceny. Pomocí opce jsme tedy naše portfolio zajistili v tom smyslu, že za jeden rok za jednu akcii neobdržíme méně než 1000 korun. V nejhorším případě budeme tedy na nule (samozřejmě mínus opční prémie zaplacená vypisovateli opce).



Při obchodování s deriváty stejně jako s jinými finančními instrumenty existují dvě základní pozice, ve kterých se mohou investoři nacházet. Je to dlouhá pozice (long) a krátká pozice (short). Pokud derivátový kontrakt nakoupíme, dostaneme se do tzv. dlouhé pozice neboli jsme long. V dlouhé (nákupní) pozici spekulujeme na růst ceny podkladového aktiva. Nakoupíme za určitou cenu a poté chceme prodat za vyšší cenu, abychom dosáhli po ukončení této obchodní transakce zisku.



Pokud derivátový kontrakt prodáme, dostaneme se do tzv. krátké pozice neboli jsme short. V krátké (prodejní) pozici spekulujeme na pokles ceny podkladového aktiva. Prodáme za určitou cenu a poté chceme nakoupit za nižší cenu, abychom dosáhli po ukončení této obchodní transakce zisku. Výsledek dlouhé a krátké pozice můžeme sledovat na grafech.



Při zajišťování je situace obdobná. Pokud musíme například splácet úvěr, který je pohyblivě úročen (závazek = krátká pozice na spotovém trhu), můžeme například sjednat nákup kupónového swapu („pohledávka“ = nákup swapu = dlouhá pozice na termínovém trhu), čímž se vykompenzuje dlouhá pozice na termínovém trhu s krátkou pozicí na spotovém trhu. Vznikne tedy uzavřená pozice a nebudeme ovlivněni negativním vývojem pohyblivé úrokové sazby (jejím zvýšením).



Zjednodušeně bude následující vývoj probíhat tak, že nám bude swapový partner platit pohyblivou úrokovou sazbu, kterou dále použijeme na zaplacení pohyblivých úroků z úvěru. My budeme našemu swapovému partnerovi platit sjednanou fixní úrokovou sazbu, čímž náš pohyblivý závazek změníme na fixní závazek nezávislý na vývoj pohyblivé úrokové míry. Naše krátká pozice na spotovém trhu bude tedy zajištěna.



Deriváty můžeme také rozdělit na podmíněné a nepodmíněné. Nepodmíněný derivátový kontrakt spočívá v tom, že v době splatnosti derivátu mají obě smluvní strany povinnost kontrakt plnit a vypořádat podle podmínek kontraktu, nemají tedy možnost volby. Mezi nepodmíněné deriváty patří například forwardy či swapy.



Podmíněný derivátový kontrakt spočívá v tom, že kupující subjekt má právo nikoliv však povinnost plnit a vypořádat kontrakt v době splatnosti podle podmínek kontraktu. Subjekt v krátké pozici (ten, který kontrakt prodal) se musí podřídit volbě protistrany v dlouhé pozici (ten, který kontrakt nakoupil). Mezi podmíněné deriváty patří opce. Pokud se majitel opce (ten, kdo opci nakoupil) rozhodne pro realizaci obchodu, bude obchod standardně vypořádán. Pokud se majitel opce rozhodne opci nevyužít, opce jednoduše propadne a k vypořádání obchodu nedojde. Majitel opce za její nákup (opční právo/právo volby) zaplatí prodejci opce (vypisovateli) tzv. opční prémii.



Autor: Michal Stupavský


<br><img src="http://mufin.fi.muni.cz/profimedia/bigImages/0056562041" height=200><img src="http://mufin.fi.muni.cz/profimedia/bigImages/0013639720" height=200><img src="http://mufin.fi.muni.cz/profimedia/bigImages/0054333010" height=200><img src="http://mufin.fi.muni.cz/profimedia/bigImages/0008969278" height=200><img src="http://mufin.fi.muni.cz/profimedia/bigImages/0004173707" height=200><h1>05640</h1>Rákos obecný (Phragmites australis)



Rákos vytváří na březích vod husté porosty-rákosiny. Velmi často se vyskytuje ve společnosti s Ostřicí.



Další 3 fotografie v galerii



Rákos obecný - Rákos patří mezi statné a vysoké trávy. |



ZÁKLADNÍ ÚDAJE:



Víte, že...



Rákos obecný je oblíbeným stavebním materiálem pro hnízda a úkryty drobných zvířat, obojživelníků, ptáků a ryb. Stébly rákosu si pokrývají střechy.



Popis: Rákos obecný je vytrvalá rostlina patřící do čeledi lipnicovité. Patří mezi statné a vysoké trávy dorůstající 2-4 metry výšky. Oddenek je rozvětvený a plazivý, pokrývá velké plochy. Velmi rychle se rozrůstá. Listy čárkovitě kopinaté, tuhé a šedozelené. Z oddenku vyrůstají dlouhá statná stébla nesoucí nafialovělou latu hedvábných klásků. Později se tvoří plody-obilky. Ty se dále šíří vodou či větrem.

Stanoviště: Roste především na vlhkých místech. V bažinách, mokřinách, na březích stojatých i tekoucích vod a v lužních lesích. Často se vyskytuje jako plevel na vlhkých polích.

Výskyt: Rákos je vyjma Antarktidy rozšířen po celém světě.

Období květu: Rákos kvete od června do září.

Využití: V krajích s vysokým výskytem rákosu se využívá jako střešní krytina. Má široké technické využití například výroba rohoží, celuózy a podklad pod omítku.



Ohrožení: Velmi hojná rostlina. Nepatří mezi ohrožené druhy.



Autoři: Hobby.cz , Kornélie Šídová


<br><img src="http://mufin.fi.muni.cz/profimedia/bigImages/0009728084" height=200><img src="http://mufin.fi.muni.cz/profimedia/bigImages/0006874931" height=200><img src="http://mufin.fi.muni.cz/profimedia/bigImages/0034848830" height=200><img src="http://mufin.fi.muni.cz/profimedia/bigImages/0004563362" height=200><img src="http://mufin.fi.muni.cz/profimedia/bigImages/0004563365" height=200><h1>03615</h1>Když si pro dluh přijede domů vymahač



Když si napůjčujete peníze a pak nemáte na splácení, můžete dříve nebo později očekávat nepříjemnou návštěvu. Přijde exekutor nebo vymahači dluhů. Mnozí si je představují jako ostré chlapíky s vyhrnutými rukávy.



Boj, box |



Jak říká Ondřej Kočovský ze společnosti Transcom, návštěva je tím drsnější, čím drsnějším způsobem jste přišli k penězům: „Pokud jste si třeba půjčili v hospodě od lichváře, můžete čekat vymahače, kteří nemají daleko k výhrůžce či k násilí. Standardní půjčovací společnosti, jakými jsou banky, leasingové a splátkové firmy, ale třeba i plynárny a telekomunikace, s vámi budou jednat ‚v rukavičkách‘, i když jim zapomenete poslat splátku či nezaplatíte za odebrané služby.“



Napíší dopis, zavolají



Strávila jsem část pracovního dne se dvěma inspektory společnosti zabývající se správou pohledávek. Lidově se jim říká vymahači. Připomínali jsme dlužníkům, že je třeba začít platit za věci, které si nakoupili na splátky. Zvoníme v pražských Vršovicích u činžovního domu z padesátých let. Zvenku pěkné, ale uvnitř čekám malé bytečky. Otvírá nám smutný muž středních let, přejede očima obleky mých kolegů, gestem nás zve dál.



Vcházíme do bytu, zašlá domácnost, na 40 čtverečních metrech tu žijí tři dospělí lidé a dvě kočky. Sedíme a díváme se, jak muž beze slova přehrabuje hromadu papírů a nakonec předkládá tři z nich. Rozsudky za úvěrové podvody. Podepisoval manželku, aby dostal peníze, kterými by zaplatil původní dluhy. Celkem asi 450 000 korun. „Jsem v podmínce, ale protože nezaplatím, počítám, že si půjdu trest odsedět natvrdo,“ dodává tichým hlasem dlužník. Je nezaměstnaný, manželka v invalidním důchodu. Žijí z dávek, nájem platí přes 5000 korun a na živobytí jim zbývají další čtyři tisíce.



Na splátky nemají, všechny peníze projedli



Pokud nezačne splácet „naší“ společnosti, čeká ho další soud. „Našemu klientovi dlužíte 20 000 korun. Kdyby se vám podařilo splácet měsíčně alespoň pětistovku, k soudu by nemuselo dojít,“ vysvětluje inspektor Tomáš Dixa. Rezignovaný pohled dlužníka vypovídá o tom, že k dalšímu soudu asi dojde. Rozhlížím se a přemýšlím, kde všechny ty půjčené peníze jsou. Do bydlení je určitě neinvestovali.



„Projedli je,“ vysvětluje mi později venku Tomáš Dixa. „Původně si koupili na dluh nějakou elektroniku, pán pak přišel o práci. Elektroniku prodal, ale se ztrátou a dluh bylo třeba doplatit. Nejjednodušší bylo obrátit se na banku. Jenže místo nového zaměstnání přišla nemoc, po čase došly i druhé půjčené peníze a pomalu se rozjel kolotoč půjček a splátek.“ Když budu mít někdy pocit, že bych něco mohla mít výhodně na splátky, vzpomenu si na manžele z Vršovic. Na jejich smutné oči. A nepůjčím si. I když by to bylo tak snadné, letos jsem dostala poštou již třetí kreditní kartu plnou peněz. Rozstřihla jsem je a hodila do koše.



Jak příběh dopadl



Inspektoři ze společnosti na správu pohledávek s manželi dále jednali, ale bohužel k uhrazení dluhů se jim je přesvědčit nepodařilo. Celá kauza se tedy dostává k soudu, po jeho rozhodnutí bude následovat exekuce majetku.



Když včas nezaplatíte



Pokud máte dluh a nesplácíte, věřitel vás obvykle upomene. Jestliže na výzvu nereagujete, předá pohledávku dál. Má na výběr:



advokátní kancelář: tato varianta je pro vás horší, protože původní dluh hned narůstá o poplatky, v dohledné době navíc hrozí soud a následná exekuce společnost na správu pohledávek: o něco výhodnější varianta, protože váš dluh zůstává ve stejné výši, provizi si dohodne vymahač s věřitelem



Autor: Jolana Nováková, MF DNES


<br><img src="http://mufin.fi.muni.cz/profimedia/bigImages/0035352553" height=200><img src="http://mufin.fi.muni.cz/profimedia/bigImages/0035352547" height=200><img src="http://mufin.fi.muni.cz/profimedia/bigImages/0006785055" height=200><img src="http://mufin.fi.muni.cz/profimedia/bigImages/0004051776" height=200><img src="http://mufin.fi.muni.cz/profimedia/bigImages/0006786074" height=200><h1>01337</h1>Ceny plynu se pro domácnosti nezmění



Po dvou letech nepřetržitého zdražování nastal zlom. Ceny plynu zůstanou na stejné úrovni. Společnost RWE i jihočeský E.ON oznámily, že od ledna nebudou měnit ceny plynu pro domácnosti. Pražská plynárenská zatím nezveřejnila oficiální ceník, předesílá ale, že se zachová stejně jako její konkurenti.



 |



"Cílem bylo nastavit stabilní cenu. Pro domácnosti, které plyn využívají k vaření, topení a ohřevu vody, se cena sníží o 34 korun. U těch, kteří na plynu jen vaří, cena vzroste o šest korun. Průměrně se tedy ceny nezmění," uvedl mluvčí RWE Transgas Martin Chalupský.



Ke zlevnění nedala RWE prostor zejména letošní červencová maxima cen ropy. I přesto, že se nyní ropa obchoduje na výrazně nižších úrovních, kolem 50 dolarů, neprojeví se tato změna zlevnění plynu už v prvním čtvrtletí 2009.



Ani do budoucna však není jisté, že plyn bude zlevňovat. "Odhad dalšího vývoje je nyní problematický zejména kvůli oslabování kurzu koruny," vysvětlil Tomáš Varcop, člen představenstva RWE Transgas zodpovědný za národní obchod.



Na původní úrovni nechá ceny i přes mírný růst distribučních poplatků také jihočeský E.ON, ačkoli měl podle Energetického regulačního úřadu zdražit zhruba o pět procent a sám toto zdražení předpovídal. "Tento nulový růst je zapříčiněn zejména poklesem zemního plynu na světových trzích a dalšími sociálně-ekonomickými důvody," uvádí společnost E.ON.



Stejně jako ostatní dodavatelé se zachová také Pražská plynárenská. "Platné ceníky vydá společnost během víkendu. Předběžně ale můžeme říci, že ceny zůstanou na stejné úrovni," uvedla mluvčí firmy Lenka Hauptmanová.



Hospodářská komora zprávu vítá



"Považujeme to za dobrou zprávu, která odpovídá současné situaci na trhu, kde v současné době není žádný důvod k růstu cen plynu. Věříme, že takto uměřená politika společnosti RWE bude pokračovat i v následujících obdobích," říká Petr Kužel, prezident Hospodářské komory České republiky.



Anketa



Souhlasíte s cenami zemního plynu pro příští rok?



Ano, jsem rád/a, že nezdražuje 679



Ne, určitě byl ještě prostor pro zlevnění 5424



více o tématu



Autor: pin Helena Pirnerová


<br><img src="http://mufin.fi.muni.cz/profimedia/bigImages/0054317658" height=200><img src="http://mufin.fi.muni.cz/profimedia/bigImages/0034934446" height=200><img src="http://mufin.fi.muni.cz/profimedia/bigImages/0043304541" height=200><img src="http://mufin.fi.muni.cz/profimedia/bigImages/0014387142" height=200><img src="http://mufin.fi.muni.cz/profimedia/bigImages/0034472059" height=200><h1>07757</h1>Hubnete, ale neobejdete se bez sladkých hříchů?



Je vám více než jasné, že byste během hubnutí neměla jíst sladké, ale stejně si nemůžete pomoci a uďobáváte? Odborníci radí, abyste se vyhýbala jídlům s vysokým glykemickým indexem a také je důležité dostat se do fyzické a psychické pohody.



grafie - Čokoláda, žena jí čokoládu |



Když se snažíte hubnout, čokoláda ze spíže se na nás obvykle "usmívá" ještě více než obvykle. Nemluvě o dalších sladkých nástrahách. Moc dobře to znají také čtenářky Iva (49 let), Beáta (25) a Markéta (35), které s námi od září hubnou v brněnském Institutu kompliment.



"Vím, že bych neměla, ale občas se neubráním čokoládě. Snažím se hřešit jen tou kvalitní a navíc pouze v ty dny, kdy mám cvičení," říká Iva.



Chutě na sladké přiznávají i Markéta a Beáta, ale úspěšně odolávají. "Za více než měsíc, co jsem v redukčním programu, jsem si nevzala ani jedinou čokoládu nebo jiné sladkosti, což je pro mě velký úspěch a také obrovská motivace," říká Markéta.



Základem je prevence



"Konzumaci sladkostí při redukční dietě nedoporučujeme, a to ani v malém množství. Na druhou stranu, všichni jsme lidé, a pokud někdy zhřešíme, není třeba se tím trápit. Hlavní je však myslet dopředu a těmto chutím předcházet. Markéta je příkladem, že to jde – chutě na sladké se u ní podařilo minimalizovat a když se někdy dostaví, ví, jak to zvládnout," říká Gabriela Knosová z Institutu kompliment.



Abyste dokázali své chutě ovládat, měli byste vědět, kdy se choutky na sladké objevují. Jde zejména o situace, kdy jste hladoví, vyčerpaní (fyzicky i psychicky), nedostatečně jste se vyspali.



Ale také tehdy, když konzumujete jídla s vyšším obsahem jednoduchých sacharidů (vedle moučníků rovněž fit tyčinky a sušené, přezrálé nebo velmi sladké ovoce jako banány nebo hrozny) nebo nadbytek sacharidových jídel jako pečené brambory, těstoviny, pizza, cornflakes, rýžové chlebíky, slané pečivo, tyčinky a brambůrky. Shrneme-li to, jde o pokrmy s vysokým glykemickým indexem, které rychle zvyšují hladinu cukru v krvi a máte po nich proto rychleji hlad, často v podobě chutě na další "várku" sladkého.



Jak se bránit chuti na sladké



Jaký je tedy recept na minimalizaci chutí na sladkosti? Podle odbornice z brněnského Institutu kompliment je klíčem k úspěchu vhodná skladba jídla a pravidelný příjem energie.



"Doporučujeme pravidelnou pestrou stravu a preferenci potravin s nízkým, maximálně středním glykemickým indexem a dobrou sytící schopností. Sytící schopnost se zvyšuje s rostoucím obsahem bílkovin a nevyužitelných polysacharidů, tedy vlákniny v pokrmu," vysvětluje Gabriela Knosová.



Jako hlavní jídlo dne, díky němuž chutě na sladké minimalizujete, doporučuje poradkyně zvolit salát jako předkrm, pak polévku a hlavní jídlo s dostatkem plnohodnotných bílkovin a vlákniny. Výsledkem je dobré zasycení a relativně stálá hladina cukru v krvi, která zapříčiní, že nemáte potřebu konzumovat sladké.



Glykemický index (GI)



potraviny s nízkým GI

(GI ≤ 50 %)



potraviny se středním GI

(GI = 51-69 %)



potraviny s vysokým GI

(GI ≥ 70 %)



ovoce



avokádo, citrony, granátová jablka, grapefruity, jahody, ostružiny, rybíz, třešně, višně, nektarinky, ananas, angrešt, mandarinky, pomeranče, kiwi, broskve, maliny, jablka, borůvky, švestky, hrozny, mango



banány, meruňky, meloun, kompoty, džemy, sušené banány, rozinky



sušené datle, fíky, kandované ovoce



zelenina, luštěniny, ořechy



okurky, paprika, čínské, bílé a červené zelí, rajčata, ředkvičky, hlávkový a ledový salát, květák, brokolice, celer, cuketa, kedluben, špenát, chřest, čekanka, pórek, petržel, zelené fazolky, fenykl, lilek, artyčoky, sojové výhonky, luštěniny, ořechy, houby, cibule, česnek, mrkev, dýně



brambory, kukuřice, červená řepa



konzervovaná, rozvařená a smažená zelenina



pečivo, cereálie



ovesné, pšeničné a žitné vločky, celozrnná pšeničná mouka, žitná mouka, sójová mouka, pohánka, žitný chléb



grahamový, kyjevský (tmavý) chléb, chléb se semínky, pita chléb, knäckebrot



cornflakes, sladké snídaňové cereálie,

bábovka, buchty, croissanty, záviny, koláče, wafle, piškoty, piškotové rolády, vánočka, slané crackery, tyčinky, popcorn, bílé pečivo a chléb, toastový chléb, veka, suchary, chlebíčky Racio, pšeničné klíčky, kukuřičná, bílá pšeničná a rýžová mouka, strouhanka, solamyl



přílohy



celozrnné, lisované těstoviny (špagety)

vařené al dente



rýže, vařené těstoviny



bramborová kaše, houskové a bramborové knedlíky, bramborové hranolky, rozvařené těstoviny



sladkosti



hořká čokoláda (nad 70 % obsahu kakaa), kakaový prášek, náhradní sladidla



cereální tyčinky, celozrnné sušenky, mléčná čokoláda



všechny zákusky, čokoládové tyčinky, máslové sušenky, všechny druhy oplatek, bonboniéry, cukr, med



mléčné výrobky, zmrzliny



jogurty, tvaroh, mléko, kyselomléčné nápoje, kyselá smetana



mrazené ovocné dřeně,

jogurtová a smetanová zmrzlina



vodové zmrzliny typu Calippo, Twister, milkshake



nápoje



stolní a minerální vody, soda, černý, zelený a bylinkový čaj, černá káva, čerstvé ovocné a zeleninové šťávy, bílé suché víno



krabicové ovocné šťávy, kakao, červené suché víno



slazené nápoje, energetické a instantní nápoje, pivo, sladké druhy vín, šumivé víno, likéry, destiláty



hotová jídla



jídla z čerstvé zeleniny



většina tepelně upravených jídel



všechna smažená jídla



Poznámka: maso, vejce a sýry mají minimální obsah cukru, proto se jejich glykemický index nestanovuje



Pozor na slazení kávy



Specifický problém řeší odbornice s Markétou, která se zatím nedokázala vzdát slazené kávy. "Snažím si sama sobě vysvětlit, že i káva bez cukru je výborná a vlastně tak poznám její pravou chuť. Někdy to zafunguje, jindy se sladké kávy vzdát nedokážu. Množství cukru jsem ale omezila, už nepotřebuji sladit tolik, jako dříve," říká.



Bohužel je pravdou, že i taková maličkost, jako je slazení kávy, může negativně ovlivnit výsledky úsilí o štíhlejší postavu.



"Pokud se však nedokážeme cukru vzdát, pak je vhodnou alternativou si kávu osladit maximálně lžičkou cukru a množství postupně snižovat, až přestaneme sladit úplně. Nebo můžeme zkusit jinou variantu – zmírnění hořkosti kávy přidáním mléka. Na přechodnou dobu, než nám začne chutnat káva bez cukru, je možné používat i umělá sladidla, nejlépe tekuté sladidlo nebo ve formě prášku, aby se dalo jeho množství postupně redukovat," říká Gabriela Knosová.



Snižte pocitový práh na sladké



Umělé sladidlo má sice zanedbatelnou energetickou hodnotu, nelze jej však používat jako náhradu cukru neomezeně. Vaším cílem by totiž mělo být snížit takzvaný pocitový práh na sladké a tím změnit stravovací návyky – tedy abyste neupřednostňovali sladkou stravu před běžným jídlem, a to ani v případě, že mají sladké potraviny málo energie.



Odbornice z Institutu kompliment proto nedoporučují ani nízkoenergetické slazené nápoje a diabetické sladkosti.



Při snížení pocitového prahu dokáže člověk lépe vnímat rozdíly v sladkosti potravin. Například káva oslazená polovinou lžičky cukru se nám může zdá dostatečně sladká i přesto, že jsme ji předtím jako sladkou vnímali až po přidání dvou lžiček cukru.



"Změnou stravování se tak snažíme snížit pocitový práh vnímání sladkosti a změnit chutě klientů tak, aby nestrádali bez potravin, kterých se dříve nedovedli vzdát," dodává Gabriela Knosová.



Beáta



1. září: 70,60 kg

Nyní: 66,40 kg



Iva



1. září: 80,10 kg

Nyní: 76,90 kg



Markéta



1. září: 73,70 kg

Nyní: 69,60 kg



Beáta: "Pár dní jsem měla virózu, proto jsem se musela do jídla trochu nutit a také jsem omezila pohyb na minimum."



Iva: "Poslední dobou cítím podzimní únavu. Nedaří se mi udržovat pravidelnost stravy a velikost porcí, což se bohužel odrazilo v zastavení ručičky váhy v posledním týdnu."



Markéta: "Pohyb v komplimentu mi prospívá, pozoruji zlepšování kondičky po každém cvičení. Cítím se dobře, vlastně čím dál líp."



Odbornice z Institutu kompliment: "Beáta si věří a redukční režim už jí nedělá problém. Cvičit naplno však bude moci až po úplném uzdravení. Věříme, že se díky stravě bohaté na vitamíny a aktivní enzymy dostane opět rychle do formy."



Odbornice z Institutu kompliment: "Ivě jsme doporučily delší odpočinek, protože únava má negativní vliv na hubnutí. Nedostatek spánku a vyčerpanost zvyšují potřebu na rychle dostupnou energii a tím i přirozenou chuť na jídla s vyšším obsahem jednoduchých cukrů."



Odbornice z Institutu kompliment: "Poslední měření tělesných obvodů ukázalo, že Markéta

velmi hezky redukuje nejen v problematických partiích (oblast pasu, břicha a boků), ale začínají se jí formovat i nohy."



Čtenářkám pomáhají hubnout odbornice z Institutu kompliment .



Autor: pet Petra Barochová


<br><img src="http://mufin.fi.muni.cz/profimedia/bigImages/0013408318" height=200><img src="http://mufin.fi.muni.cz/profimedia/bigImages/0013408928" height=200><img src="http://mufin.fi.muni.cz/profimedia/bigImages/0013403914" height=200><img src="http://mufin.fi.muni.cz/profimedia/bigImages/0014345357" height=200><img src="http://mufin.fi.muni.cz/profimedia/bigImages/0007862751" height=200><h1>14737</h1>Popravená Horáková pomohla zařídit dramatický útěk na Západ



Politička Milada Horáková pomohla ještě před tím, než se s ní komunisté vypořádali, svému stranickému kolegovi k útěku na Západ. Svědectví o útěku vydal deník bývalého poslance za národní socialisty Otakara Sýkory. Nyní promluvil jeho syn.



Hrobka Milady Horákové na Vyšehradě. |



Vyjde to! Napočtvrté se ten útěk na Západ už musí podařit, říká si Oskar Sýkora na podzim roku 1948.



Komunisté v Československu vládnou stále tvrdší rukou a rodině zemského poslance národně socialistické strany hrozí nebezpečí. Čtvrtý pokus o útěk už musí být opravdu dobře připravený. Jenže je na koho se obrátit s prosbou o pomoc? Oskara Sýkoru napadlo zkusit stranickou kolegyni Miladu Horákovou. A vyšlo to.



"Teď do našeho osudu zasáhl anděl strážný - žena, která riskovala svobodu i život, protože nezištně pomáhala svým bližním se zachránit ve svobodném světě. Zachovej jí proto věčnou památku. Zachránila nám životy," napsal Oskar Sýkora starší ve svých pamětech v roce 1965.



Paměti však jeho syn objevil až v roce 1979, kdy už byl otec po smrti, a dlouho je považoval za součást čistě rodinné kroniky. Až po nedávném zjištění, jak málo se toho v Česku ví o moderních dějinách, změnil názor.



"Byl jsem překvapen, jak malá je znalost toho, co se dělo v dobách komunistického temna," říká Sýkora, který dnes žije v kanadském Halifaxu. Tam také příběh poprvé zveřejnil. Historie jeho rodiny navíc odkrývá další neznámou kapitolu, která je spojena s Miladou Horákovou.



"Potvrzuje se, co jsem věděla i z jiných zdrojů, že Milada Horáková pomáhala ohroženým lidem v jejich snaze dostat se přes hranice. O tomto konkrétním případě jsem ale dosud nevěděla," říká historička Zora Dvořáková, která osud Milady Horákové dlouhodobě mapuje.



Kdo byl tajemný "účetní"?



Podle vzpomínek Sýkory staršího vypadal útěk jeho rodiny takto: Na návštěvě u Horákové dohodli plán a Sýkory se tam hned ujal muž, kterého Horáková pojmenovala "účetní".



"Pak jsem šel s 'účetním' do vozu a nyní nastala klikatá jízda sem a tam Prahou, která skončila v jakési zapadlé uličce na Vinohradech. Účelem této fantastické jízdy bylo setřást eventuální slídiče, kteří by už hlídali dům našeho 'anděla strážného'," psal Sýkora starší. Poté se spolu dostali do bytu neznámé ženy, který byl plný starožitností. Tam se dohodli na způsobu předání zprávy, až bude útěk připraven. Pak už musel Sýkora s rodinou jen čekat.



"Kdo byl 'účetní', to nevím. Podobně jsem se dosud nesetkala s údajem o dámě, která žila v bytě plném starožitností. Ale počet spolehlivých známých Milady Horákové z okruhu bývalé národně socialistické strany byl velký a rozmanitý," uvedla Dvořáková.



Podle Olgy Hrubé, která je jednou z posledních žijících blízkých pamětnic Milady Horákové, byla tehdejší konspirační opatření zcela na místě.



"Horáková mohla pomáhat jen radou nebo odkazem na organizátory. Sama byla pod dozorem - nám se omlouvala, že nás nemůže pozvat do svého bytu kvůli hospodyni. Nevím, jestli to byla agentka, nebo jestli nechtěla, aby při výslechu vypovídala, kdo k Horákovým chodí," popisuje Hrubá, která dnes žije v USA. Ani ona však netuší nic o "účetním" či dámě v bytě se starožitnostmi.



A asi se o nich už nedozví nikdy nikdo. Sýkora starší po sobě zanechal jen rukopis a zemřel dříve, než se jej syn mohl zeptat na další podrobnosti či jména. Nejspíš je neuváděl schválně, aby nevystavil někoho perzekuci.



Další část útěku však Sýkora popsal přesně: po několika dnech dostal zprávu, aby přišel na starý židovský hřbitov. "Tam jsem se pozdě večer za úplné tmy sešel se svým 'účetním' a jakýmsi menším mužem." Ten vysvětlil, že mají odjet vlakem do Františkových Lázní, kde si je převezme další muž.



Převaděč je už zavede k hranici. Povedlo se. 28. listopadu 1948 je rodina na Západě. Horáková, jejich "anděl strážný", bude za necelé dva roky popravena.



MILADA HORÁKOVÁ



Českou političku kvůli jejím neústupným postojům uvěznili za okupace nacisté a později komunisté. V zinscenovaném procesu ji odsoudili k smrti a 27. června 1950 oběsili. Stala se jedinou ženou popravenou v rámci těchto procesů a dnes je považována za symbol odporu proti totalitě. Horáková sama odmítla utéct do ciziny, byla přesvědčena, že je více potřebná doma.



Autor: Luděk Navara


<br><img src="http://mufin.fi.muni.cz/profimedia/bigImages/0012680334" height=200><img src="http://mufin.fi.muni.cz/profimedia/bigImages/0006123499" height=200><img src="http://mufin.fi.muni.cz/profimedia/bigImages/0006123493" height=200><img src="http://mufin.fi.muni.cz/profimedia/bigImages/0051027003" height=200><img src="http://mufin.fi.muni.cz/profimedia/bigImages/0012680335" height=200><h1>03202</h1>Fed začíná přitvrzovat. Zatím zkouší, co trhy snesou



Americká centrální banka (Fed) koncem minulého týdne přišla s velmi nečekaným oznámením. Ve čtvrtek večer, po uzavření amerických burz, obchodníky zaskočila sadou nových opatření. Ty zapadají do mozaiky postupného zpřísňování měnové politiky, kterým se snaží opatrně tlumit důsledky masivní monetární expanze z let 2008 a 2009.



Ben Bernanke, šéf Fedu. |



Americká centrální banka vedle úpravy několika programů, prostřednictvím kterých na trhy v minulosti dodávala likviditu, poprvé od poloviny roku 2006 přistoupila ke zvyšování úrokových sazeb.



Tentokrát však nezvýšila klíčovou sazbu federálních fondů, ale pouze diskontní úrokovou sazbu, za kterou si od Fedu mohou banky půjčovat finanční prostředky. Ta rostla z původních 0,50 % na 0,75 %, což dokázalo koncem týdne vylekat řadu obchodníků na finančních trzích, kteří se začali zbavovat jak amerických dluhopisů, tak akcií.



Přestože se zatím jedná o zvýšení úrokové sazby, kterou již v současnosti komerční banky příliš nevyužívají, obchodníci si rozhodnutí Fedu vyložili jako signál, že se americká centrální banka začíná postupně připravovat i na další utahování monetárních kohoutků. To je však to poslední, co si nyní finanční trhy přejí slyšet. Byla to totiž právě rozvolněná měnová politika z minulého roku, která se stala hlavním motorem růstu cen finančních aktiv a která stála za postupným zklidňováním napětí na finančních trzích.



Spekulace, že by Fed již brzy mohl přistoupit ke zvyšování klíčové sazby, se proto vzápětí někteří z čelních představitelů Fedu snažili vyvracet, když například šéf St. Louiského Fedu James Bullar označil očekávání růstu sazeb již v tomto roce za přehnané.



Faktem však je, že společně se zvýšením diskontní sazby, americká centrální banka již delší dobu připravuje půdu pro postupné odstraňování berliček, kterými v minulých dvou letech podpírala domácí ekonomiku. Již v příštím měsíci například uskuteční poslední dlouhodobou aukci prostřednictvím nástroje, kterým bankám v minulosti dodávala potřebnou likviditu. V březnu zároveň Fed přestane s nakupováním dluhopisů krytých hypotékami, jejichž celkový objem v bilanci Fedu se od konce roku 2008 zvýšil z nuly na necelých 1 250 miliard dolarů. Zejména druhé opatření přitom může přispět k výraznému růstu dlouhodobých úrokových sazeb, a tak tržní úrokové sazby mohou růst v USA v nadcházejících měsících i přesto, že krátkodobou úrokovou sazbu Fed ponechá delší dobu beze změny.



To však může být problém pro americkou ekonomiku, která stále bojuje s vysokou nezaměstnaností a jejíž růst do dalších čtvrtletí nemusí být zdaleka tak silný, jako v druhé polovině loňského roku. Vyšší sazby mohou odradit nejen potenciální dlužníky, ale také prodražit splátky již existujících úvěrů firmám a domácnostem. Toho si jsou obchodníci vědomi a tak na jakékoli zprávy o případném zpřísňování měnové politiky reagují velmi podrážděně. Podobné reakce proto nemusí být výjimečnými ani v nadcházejících měsících, které se mohou nést v daleko méně optimistickém duchu, než tomu bylo ještě během druhé poloviny roku 2009.



Autor: Jaroslav Brychta, X-Trade Brokers


<br><img src="http://mufin.fi.muni.cz/profimedia/bigImages/0011712035" height=200><img src="http://mufin.fi.muni.cz/profimedia/bigImages/0007008568" height=200><img src="http://mufin.fi.muni.cz/profimedia/bigImages/0011710616" height=200><img src="http://mufin.fi.muni.cz/profimedia/bigImages/0011415211" height=200><img src="http://mufin.fi.muni.cz/profimedia/bigImages/0011412223" height=200><h1>03430</h1>Novinka jménem předdůchod má usnadnit čekání na plnou penzi



Součástí důchodové reformy je zavedení předdůchodů. Novinka je určená těm, kdo se několik let před důchodem zaseknou na úřadě práce. Předdůchod lidem umožní důstojně si počkat na nekrácenou starobní penzi.



Zdravotní pojištění za předdůchodce bude hradit stát.  |



Novinka ale nebude pro každého. Na předdůchod je třeba si napřed naspořit v penzijním připojištění.



Střadatelé budou moci začít čerpat jimi naspořené peníze už pět let před dovršením důchodového věku. Podle současných pravidel se přitom připojištění čerpá nejdříve od 60 let. "Předpokládáme, že možnost předdůchodu využije pět až sedm procent osob v rozmezí pět let před jejich důchodovým věkem, tedy 40 až 60 tisíc lidí," přibližuje Viktorie Plívová, mluvčí ministerstva práce. Novinka začne platit od 1. ledna 2013.



Zdravotní pojištění za předdůchodce bude hradit stát



Za ty, kdo se rozhodnou čerpat své penzijní úspory prostřednictvím předdůchodu, bude stát platit zdravotní pojištění. Člověk tak nebude kvůli povinnému zdravotnímu pojištění nucen se registrovat a docházet na úřad práce. Snad jen kdyby chtěl pobírat jiné dávky v hmotné nouzi. Na druhou stranu ho nic neomezuje se i v průběhu čerpání předdůchodu do práce vrátit, výplata poběží dál, dokud se úspory nevyčerpají.



Kalkulačka



Podívejte se, kdy půjdete do řádné starobní penze.



Výhodou předdůchodu v porovnání s dnes již existujícími státními předčasnými důchody bude, že v důchodovém věku se dotyčný vyhne krácení řádného státního důchodu za léta, kdy nepřispíval na důchodové pojištění.



Předdůchod však nebude dosažitelný pro každého. Podmínkou je mít naspořeno alespoň tolik, aby měsíční výplata dosáhla 30 procent průměrné mzdy. To je za dnešních podmínek zhruba 7,5 tisíce a při začátku čerpání pět let před důchodovým věkem by tak člověk musel mít na účtě 450 tisíc korun.



Takovou částku člověk uspoří při měsíčním vkladu dva tisíce korun a při konzervativním zhodnocení dvě procenta za patnáct let. Peníze lze na účet vložit i odjinud krátce před začátkem čerpání předdůchodu. Platí, že čím blíž k řádnému důchodu, tím méně je třeba mít naspořeno.



Původně měly být předdůchody jen pro ty, kteří většinu života dělali namáhavou práci a v pokročilém věku už se v oboru těžko uplatní. Nakonec se vláda vyhnula potížím s výběrem "těžkých" profesí a předdůchod může využít kdokoliv, kdo splní uvedená pravidla.



Zaměstnavatelé budou stejně jako dnes přispívat na penzijní připojištění dobrovolně. To se dnes týká více než čtvrtiny z 4,6 milionu klientů penzijních fondů. Vláda chce firmy motivovat k větším příspěvkům tím, že jim od ledna 2013 rozšiřuje maximální výši nezdanitelného příspěvku z 24 na 30 tisíc korun ročně. Je na odborech v jednotlivých firmách, zda se jim příspěvek podaří prosadit do kolektivních smluv.



Předdůchod není předčasný důchod



Dřívější odchody z trhu práce v podobě předčasných důchodů budou fungovat i nadále. Zvlášť v posledním roce se staly vynuceným "hitem". Může za to jak nárůst dlouhodobě nezaměstnaných nad 55 let, tak loňská malá důchodová reforma. Ta změnila výpočet nových důchodů a způsobila obavy a následné spekulace ve snaze na změnu vyzrát.


<br><img src="http://mufin.fi.muni.cz/profimedia/bigImages/0002477679" height=200><img src="http://mufin.fi.muni.cz/profimedia/bigImages/0014393535" height=200><img src="http://mufin.fi.muni.cz/profimedia/bigImages/0049959256" height=200><img src="http://mufin.fi.muni.cz/profimedia/bigImages/0002477678" height=200><img src="http://mufin.fi.muni.cz/profimedia/bigImages/0054955633" height=200><h1>09399</h1>Sháníme pronájem dělohy pro naše dítě. Zn.: cena dohodou



O náhradních matkách se psalo leccos. Že indické ženy pronájmem dělohy vydělávají na přežití nebo o homosexuálním páru, který bude nyní vychovávat čtyřčata. V Česku je však náhradní mateřství nelegální. Proč?



Bezdětní v Česku si zatím pronajmout dělohu nemohou |



MĚLO BY BÝT NÁHRADNÍ MATEŘSTVÍ LEGÁLNÍ? HLASUJTE ZDE



"Dobrý den, je mi 30 let a přišla jsem o dělohu. Hledáme s manželem ženu, která by nám donosila dítě." Nebo: "Jsem vdaná 10 let, bohužel dítě sama porodit nemůžu - nejde to fyzicky. Jediné, co můžu - najít někoho, kdo to udělá za mě." I na takové příspěvky narazíte po zadání termínu "náhradní matka" do internetového vyhledávače.



Náhradní mateřství je jednou z variant pro ty, kteří nemohou mít vlastní děti jak přirozenou cestou, tak klasickými metodami asistované reprodukce, například umělým oplodněním. Tento postup, který vyhledávají především ženy bez dělohy, homosexuálové nebo "svobodní otcové", je ovšem zakázán téměř v celé Evropě především kvůli etickým, psychologickým a legislativním otázkám, které vyvolává.



Zkuste si jednoduše odpovědět na ty následující:

1. Kdo je skutečná matka dítěte, ta, která mu poskytla svoji genetickou informaci, nebo ta, která jej odnosila a porodila?

2. Jaký vliv má na náhradní matky fakt, že se musejí dítěte vzdát?

3. Lze bránit takové ženě v tom, aby si dítě ponechala?

I kvůli těmto sporným aspektům je náhradní mateřství zatím nelegální také v České republice.



Přitom z hlediska medicíny je to metoda velice jednoduše proveditelná. Lékaři ženě vpraví do těla cizí uměle oplodněné vajíčko s tím, že ona plod donosí, porodí a dítě potom odevzdá jeho genetickým rodičům. Existuje samozřejmě i varianta, kdy biologickým rodičem je pouze jeden z nich, tedy otec. Tento úkon je často spojován s finanční odměnou, ovšem motivem náhradních matek může samozřejmě být pouhá touha pomoci někomu, kdo velice touží po dítěti. Jsou známé případy, kdy ženě dítě donosí její příbuzná nebo kamarádka.



Trošku jiný scénář ale na vlastní kůži zažil jistý belgický pár. S náhradní matkou se dohodl, že za částku deset tisíc eur, tedy asi 270 tisíc korun, se žena nechá uměle oplodnit mužovým spermatem a dítě páru po porodu dá. Žena otěhotněla, ale našla si pomocí internetového inzerátu nizozemský pár, který jí zaplatil ještě o padesát tisíc eur navíc a kterému dítě nakonec "prodala". Belgičanům se přitom snažila namluvit, že potratila, ti jí to ovšem neuvěřili a o celý případ se začaly zajímat veřejnost i média. Náhradní matce nyní hrozí stíhání za obchod s lidskými bytostmi. O holčičku Donnu se oba páry soudí, dítě zatím zůstává u toho nizozemského.



Čeští odborníci jsou většinou pro legalizaci



"Nemám zcela vyhraněný názor. Chápu pocity žen (párů), které jinou cestou nemohou mít svého genetického potomka, ale převažují u mne obavy z dopředu obtížně odhadnutelných problémů například v psychické, sociální nebo právní oblasti," říká doktor Jan Šulc z Centra reprodukční medicíny Gest v Praze. "K legalizaci se tedy v současnosti spíše nepřikláním," dodává.



Doktor Šulc je ovšem jeden z mála. Většina oslovených českých specialistů na asistovanou reprodukci se vyjádřila pro náhradní mateřství. I přes možné komplikace. "Když léčíte neplodnost, tak jste pro to, aby tito lidé dítě měli. Naše klinika je první a zatím také nejaktivnější v metodě dárcovství vajíček, a tak se s žádostmi o náhradní mateřství setkáváme poměrně často, asi dvakrát do měsíce," popisuje ředitel brněnského Reprofitu doktor Marek Koudelka.



Doktorka Jitka Řezáčová z ústavu Péče o matku a dítě v pražském Podolí zase nakousla jiné téma. "Nyní se řeší možnost, že by náhradní matka mohla dítě geneticky ovlivnit, i když není jeho biologickým rodičem. Je to zatím úplně neprobádané území, ale i takový názor se objevil."



Podle doktora Koudelky může dojít k určitému buněčnému transferu, ovšem chromozomy, které nesou genetickou informaci, jsou jednoznačně biologických rodičů. "Neumím si představit, jak by náhradní matka mohla změnit genetickou výbavu, tedy chromozomy plodu," zpochybňuje tuto teorii rovněž doktor Šulc.



Asi nejpropracovanější systém, který z institutu náhradního mateřství udělal fungující obchod, má USA, například Kalifornie, Arkansas nebo Texas. Existují zde společnosti, které zprostředkovávají náhradní mateřství, zákony, které chrání všechny strany, a pořadníky čekajících na dítě i náhradních (surogátních) maminek.



Ve většině amerických států ale není náhradní mateřství nijak právně ošetřeno. Neplatí tam tedy vyložený zákaz, ale také neexistují žádné právní vztahy mezi zúčastněnými. Legální matkou, tedy tou, která je zapsána v rodném listě dítěte, se tak stává žena, která dítě porodila. Na tomto principu stojí i český Zákon o rodině, a náhradní mateřství je proto u nás oficiálně neuskutečnitelné.



Velkou debatu v rámci Evropské unie vyvolal v roce 2005 reprezentant Velké Británie Michael Hancock, který podal návrh na legalizaci náhradního mateřství. Výbor Rady Evropy pro otázky sociální, zdravotní a záležitosti rodiny ho ale neschválil a toto téma se od té doby znovu neotevřelo.



Největším problémem je psychika, potom peníze



Asi největším problémem u náhradního mateřství je jeho psychický dopad na všechny zúčastněné. U ženy, která takto otěhotní, může zafungovat prostý mateřský pud a ona se potom nemusí chtít dítěte vzdát. Stalo se třeba, že žena dítě nejen nevydala rodičům, kteří na něj čekali, ale zažádala otce také o alimenty. V jiném případě zase náhradní matka podstoupila bez vědomí genetických rodičů interrupci, když zjistila, že by se dítě narodilo postižené.



Dalším sporným momentem jsou peníze. Je "koupě a prodej" dítěte etická záležitost? Nehrozí nebezpečí, že se institut náhradního mateřství zvrhne v obyčejný byznys, ve kterém půjde místo pomoci bezdětným jen o výdělek? Například v Indii jsou surogátní matky mnohem levnější než třeba ve Spojených státech a objevily se i případy, kdy si ženy, které mohou mít děti přirozenou cestou, raději zaplatily náhradní matku, aby nemusely projít těhotenstvím.



Přesto si lze dělohu surogátní matky v některých evropských zemích legálně pronajmout. Tak například na Ukrajině či v Rusku existuje mnoho společností, které tento úkon za peníze zprostředkovávají. Jde to i ve Velké Británii, ovšem čekací lhůty jsou v současné době nekonečně dlouhé. Naopak v Řecku, Francii, Dánsku a Nizozemí je vysloveně zakázáno, aby žena dělala náhradní matku za finanční odměnu.



Dobrou zprávou jsou ale určitě studie, podle nichž rodiče, kteří získali dítě díky náhradní matce, prokazují často mnohem větší zájem o svého potomka než ti, kterým se narodil normálně. Voňavé miminko totiž pro některé představuje ten největší sen, o kterém si už mysleli, že se nikdy nesplní.



Autoři: iDNES.cz , Hana Biriczová


<br><img src="http://mufin.fi.muni.cz/profimedia/bigImages/0012188630" height=200><img src="http://mufin.fi.muni.cz/profimedia/bigImages/0012188631" height=200><img src="http://mufin.fi.muni.cz/profimedia/bigImages/0008729942" height=200><img src="http://mufin.fi.muni.cz/profimedia/bigImages/0034638408" height=200><img src="http://mufin.fi.muni.cz/profimedia/bigImages/0008729441" height=200><h1>01595</h1>Europoslanci schválili liberalizaci energetického trhu v EU



Evropský parlament dnes schválil liberalizaci trhu s elektřinou a plynem v zemích Evropské unie. Ta spočívá mimo jiné v rozštěpení energetických společností, tedy v oddělení výroby od přenosové sítě. Jednotlivé země si ale budou moci rozhodnout, jak to konkrétně provést.



 |



Existují tři možnosti. První je založená na tom, že firmy budou muset prodat přenosovou soustavu novému majiteli. To by vedlo k tomu, že by výrobní a dodavatelské firmy nemohly vlastnit většinový podíl v přenosových a distribučních sítích.



Další možností je vznik nezávislého systémového operátora. Ten by měl kontrolu nad přenosovou soustavou. Přenosová soustava by se nemusela prodávat, ale vlastník by nad ní ztratil kontrolu. Poslední alternativou je vznik operátora, který by vládl přenosové soustavě, avšak původní vlastník by si na ni zachoval určitý vliv.



Dnešní rozhodnutí evropského zákonodárného sboru se očekávalo, protože na konkrétní podobě reformy se už předem s europoslanci dohodly členské státy zastupované českým předsednictvím EU.



Elektřiny v Česku se norma nedotkne



Česka by se v případě elektřiny nová norma příliš nedotkla, protože výrobu v tuzemsku vlastní ČEZ, zatímco přenosovou soustavu ČEPS. Obě firmy jsou státní. Liberalizace tak bude znamenat, že každou ze společností musí vláda přesunout pod jiné ministerstvo.



U plynu dosavadní vyjádření českých politiků ukazovala na to, že Praha zřejmě zvolí třetí, "nejmírnější" variantu - tedy model nezávislého provozovatele přenosových soustav, u něhož by si však původní vlastník mohl zachovat určitý vliv.



"Domnívám se, že ČR by si měla zvolit třetí cestu, spočívající v právním oddělení přenosové soustavy a výroby energie zřízením nezávislého operátora přenosové soustavy. V zájmu zajištění naší energetické bezpečnosti bychom neměli oslabovat naše plynárenské podniky a činit z nich tak snadnou kořist ruských dravců, kteří dychtivě čekají na příležitost, aby si mohli evropský trh s plynem podmanit," poznamenal europoslanec Jan Březina.



Třetí varianta bude pro ČR prospěšná i podle plynařů. "V této chvíli se ale musíme seznámit podrobně s posledními úpravami, a tedy konečným zněním energetického balíčku," řekl generální sekretář České plynárenské unie Josef Kastl.



Autor: ČTK


<br><img src="http://mufin.fi.muni.cz/profimedia/bigImages/0048197381" height=200><img src="http://mufin.fi.muni.cz/profimedia/bigImages/0051888928" height=200><img src="http://mufin.fi.muni.cz/profimedia/bigImages/0047962459" height=200><img src="http://mufin.fi.muni.cz/profimedia/bigImages/0016823502" height=200><img src="http://mufin.fi.muni.cz/profimedia/bigImages/0010207940" height=200><h1>13294</h1>Čeští vojáci kouřili na misi v Kosovu marihuanu, hrozí jim propuštění



Čtyři čeští vojáci kouřili na misi v Kosovu marihuanu, nebo hašiš. "Jsou už zpět v České republice. Případ v současnosti řeší vojenská policie," uvedl na velitelském shromáždění v Praze náčelník Generálního štábu Vlastimil Picek.



. |



Picek případ oznámil v souvislosti s kauzou užívání SS symbolů jinými vojáky z českých misí. - o symbolech SS na helmách českých vojáků čtěte více zde



"Armáda nemá důvod cokoliv zatajovat a na podobné excesy okamžitě reaguje. Přijímáme různá opatření, abychom podobným jevům předcházeli," vysvětlil.



U českých kontingentů v zahraničních misích běžně probíhají preventivní kontroly na požívání omamných a psychotropních látek.



"Při říjnové prohlídce odhalily testy ve vzorcích moči u čtyř příslušníků českého kontingentu KFOR přítomnost cannabinoidů, tedy látek pocházejících z marihuany či hašiše," uvedla mluvčí Generálního štábu Jana Růžičková.



Všichni čtyři vojáci byli okamžitě z mise posláni do vlasti. "Případ vyšetřuje vojenská policie. Za prokázané užití drog budou vojáci propuštěni ze služebního poměru," dodala mluvčí.



Zatím není jasné, jak se k drogám vojáci dostali a zda je požívali ve svém volném čase. "Testy proběhly na základně. Látka byla v moči objevena zpětně, zatím tedy nemáme žádné další podrobnosti, čekáme na výsledky vyšetřování," vzkázala.



Češi finského vojáka nenapadli



Doplnila také informace k údajné bitce českých vojáků, která měla proběhnout v září v Kosovu. Důstojníci se tam měli opít a porvat. Jeden z nich prý zůstal dlouho zamčený na záchodě a kolegové se báli, že spáchal sebevraždu. Když se k němu chtěli dostat, kabinu záchodu úplně zdemolovali.



Informaci o bitce ale mluvčí vyvrátila. "Na konci září se čeští vojáci účastnili společenské události u finského kontingentu. Na základě následné kontroly provedené vojenskou policií bylo požití alkoholu potvrzeno u 10 českých vojáků z celkových 18 přítomných. V současné době jsou již všichni v České republice u svých útvarů a byli kázeňsky potrestáni," řekla mluvčí.



Vojáci měli v Kosovu také napadnout finského kolegu, který popíjel s nimi.



"Ve výsledném protokolu mezinárodní vojenské policie nebylo prokázáno jakékoliv napadení finského vojáka přítomnými českými vojáky. Případná tvrzení o takovém napadení jsou nepravdivá. Žádná bitka neproběhla," uzavřela Růžičková.



Autor: taj Martina Procházková


<br><img src="http://mufin.fi.muni.cz/profimedia/bigImages/0008766161" height=200><img src="http://mufin.fi.muni.cz/profimedia/bigImages/0008754634" height=200><img src="http://mufin.fi.muni.cz/profimedia/bigImages/0008759487" height=200><img src="http://mufin.fi.muni.cz/profimedia/bigImages/0008766329" height=200><img src="http://mufin.fi.muni.cz/profimedia/bigImages/0002761475" height=200><h1>15513</h1>UPC nově nabízí šedesát televizních kanálů



Televizní diváci, kteří mají smlouvu se společností UPC, mají svůj set top box o něco plnější o nové programy. Od pondělí si mohou vybírat z jednačtyřiceti programů v češtině nebo slovenštině, které jsou šířeny digitálně.



Konkurenční boj mezi největší českou kabelovou televizí a O2TV se přiostřuje. . |



Po čtyřměsíčním období testování největší domácí kabelová televize spouští řádné vysílání v digitálu v Praze, Brně, Ostravě, Plzni, Chebu, Pardubicích, Zlíně, Ústí nad Labem a Liberci.



"Naše digitální kabelová televize vychází vstříc všem divákům, kteří si chtějí k základní televizní nabídce vybrat a platit jen ten televizní žánr, který skutečně chtějí. Zároveň vychází vstříc i těm, pro které byla analogová programová nabídka již nedostatečná co do počtu programů," upozorňuje generální ředitel společnosti UPC Václav Bartoň.



Dokoupení zvláštních programů k základnímu balíčku zákazníka vyjde zhruba na sto korun.



V dalších městech chce UPC vysílání své digitální kabelové televize spustit během několika příštích týdnů a měsíců.



UPC je nejvážnějším konkurentem televizního projektu O2 - O2TV. Ta je postavena podle španělského modelu, a abyste na ni dosáhli, musíte mít doma pevnou telefonní linku. - více zde .



Zatím O2TV v šířce digitální nabídky stále vede. Nabízí 48 digitálně šířených programů, zatímco UPC o pět méně. V celkovém počtu programů však UPC svého rivala předstihlo. Včetně analogových kanálů totiž nabízí celkem šedesát programů. Další podrobnosti naleznete zde .



UPC nedávno koupila svého dosavadního největšího rivala - společnost Karneval, čímž se přiblížila získání miliontého zákazníka.



Autor: pei Pavel Eichler


<br><img src="http://mufin.fi.muni.cz/profimedia/bigImages/0010015504" height=200><img src="http://mufin.fi.muni.cz/profimedia/bigImages/0001037071" height=200><img src="http://mufin.fi.muni.cz/profimedia/bigImages/0010011995" height=200><img src="http://mufin.fi.muni.cz/profimedia/bigImages/0034311713" height=200><img src="http://mufin.fi.muni.cz/profimedia/bigImages/0002269137" height=200><h1>04025</h1>Oči vás mohou u pohovoru prozradit



Jak poznáte, že protistrana nemluví pravdu? Podezření vzbuzuje, když uhýbá očima vpravo. Pokud se však tímto směrem jen dívá, pravděpodobně přemýšlí.



 - Rozhovor dvou manažerek |



Z celého času, který s druhými lidmi strávíte, tvoří podle průzkumů zhruba 20 procent pohled z očí do očí. Ve zbylých 80 procentech sledujete gesta, okolí a koncentrujete se na své myšlenky. Oči jsou přitom to, co vás na druhém člověku upoutá ze všeho nejdříve.



"Oči jsou největší kontaktní bod, je to zakódováno v lidské psychice," říká Rostislav Benák, ředitel společnosti Assessment Systems, která poskytuje poradenství v oblasti řízení lidských zdrojů včetně výběru zaměstnanců.



Co a jak lze tedy vyčíst? V první řadě je to chuť s druhým mluvit. Když se dva lidé setkají, je pohled z očí do očí výzvou, že je možné začít diskusi. Záleží i na tom, jakýma očima se na vás ten druhý dívá. Buďte na pozoru. Zatímco mírné naklonění k mluvícímu znamená zájem, opření se lokty o stůl do takové míry, že se ten druhý přiblíží k vašemu obličeji tak, že nerespektuje osobní prostor, znamená agresi a bezohlednost. Agresivitu oznamuje upřený pohled či přivřená víčka. Agresivně působí i rychlé mrkání víčky (častěji než 20krát za minutu), ale to také může být signál nervozity ze setkání.



Když vám lžou



Podezření, že protistrana nemluví pravdu, můžete mít i ve chvíli, kdy uhýbá očima vpravo, nejčastěji vpravo dolů. To však neznamená, že je tomu tak i v případě, že se někdo podívá přímo doprava. V tu chvíli totiž využívá kreativní části mozku, aby například vytvořil větu. Naopak, pokud se díváme vlevo dolů, vracíme se do našich skutečných vzpomínek. Při mluvení pravdy pracuje více paměť, při lhaní nebo fabulaci zapojujeme více část mozku zodpovědnou za fantazii. Psychologové pohyby očí různými směry vysvětlují tím, že máme podvědomou potřebu svým pohledem lokalizovat to, o čem mluvíme - a minulost vnímáme vlevo, budoucnost vpravo.



Zvedání či klopení očí svědčí o míře sebevědomí. Když někdo při diskusi zvedá oči směrem nahoru, měli byste se mít na pozoru. Takovýto pohled totiž může značit aroganci, agresivitu anebo povýšenost. Nepomůže vám však, pokud budete klopit oči směrem dolů. Tím dáváte najevo svou submisivitu, slabost nebo nadměrnou úctu. Když uhýbáte očima, je ideální, a to při jakékoliv komunikaci, uhýbat očima do stran. Znamená autoritu i to, že druhá osoba nemá ze setkání strach. Nedostatek sebevědomí u druhé osoby poznáte i podle toho, že se při hovoru na vás nepodívá a její pohled směřuje přes vaše rameno.



Rada MF DNES



Netvařte se arogantně



Když při diskusi zvedáte oči směrem nahoru, může to váš partner považovat za aroganci, agresivitu nebo povýšenost. Naopak klopení očí zase naznačuje slabost. Dívejte se proto raději přímo do očí, ale pohled by neměl trvat déle než sedm vteřin.



Do očí se dívejte maximálně dvě vteřiny



Pohled by nikdy neměl být delší než dvě vteřiny. Pokud je tato hranice překonána, považuje se to za drzost. Výjimkou je, pokud posloucháte něčí hovor. V tomto případě pohled smí trvat nejdéle sedm vteřin. Tím, že řečníka sledujete, dáváte najevo zájem. Naopak pokud mluvíte a vaše protistrana si prohlíží vše kolem - vybavení kanceláře, anebo co se děje za oknem - můžete si být jistí, že ji jen málo zajímá, co říkáte. Nebo vám nedůvěřuje. Stejně tak pochybnosti u druhé osoby vyčtete z toho, že se na vás dívá s mírně přivřenými horními víčky.



Introverti a extroverti



Introverty často poznáte podle nezúčastněného pohledu. Občas také mívají problém pohledět druhé straně přímo do očí. Když mluví, dívají se třeba do země. Tento pohled však může také znamenat, že posluchač nad vašimi slovy přemýšlí. Druhý smysl takového výrazu tváře je ten, že druhá strana chce konverzaci ukončit.



Extroverti jsou zase svými pohledy více do hovoru zainteresováni, mrkají víčky a svýma očima jsou zjevně do hovoru zapojeni. Jejich pohled však nikdy není dlouhý, a tedy není nepříjemný. Častější oční kontakt je také typický pro lidi, kteří mají dostatek sebedůvěry, přičemž široce rozevřené oči nejsou typické jen pro vylekané, ale také pro vřelé a zaujaté posluchače.



Autor: Dagmar Langová


<br><img src="http://mufin.fi.muni.cz/profimedia/bigImages/0053516304" height=200><img src="http://mufin.fi.muni.cz/profimedia/bigImages/0053524673" height=200><img src="http://mufin.fi.muni.cz/profimedia/bigImages/0053514840" height=200><img src="http://mufin.fi.muni.cz/profimedia/bigImages/0037681449" height=200><img src="http://mufin.fi.muni.cz/profimedia/bigImages/0053525397" height=200><h1>12442</h1>Jak se vyrovnat s její sexuální minulostí



Hlodá to ve vás. Hrozně rádi byste věděli úplně vše. Kolik intimních partnerů měla? Na kolik způsobů si spolu užívali? Jenže pozor, k takovému výslechu byste měli mít větší důvod než zvědavost a místo záplavy dotazů byste měli vyslat jednu dvě otázky. A hlavně si musíte být vědomi, že posloucháte příběh, který už skončil.



Přílišná zvědavost může škodit |



"Evy jsem se zeptal na její minulost asi tři měsíce poté, co jsme spolu začali chodit," říká pětadvacetiletý Lukáš. "Samozřejmě jsem předpokládal, že není žádná světice, ale když mi řekla, že přede mnou měla téměř dvacet chlapů, byl jsem v šoku. V třiadvaceti letech! Rozešel jsem se s ní o měsíc později. Je mi to líto, ale při každém sexu jsem si připadal jako součást její rozsáhlé sbírky a v mých očích tím strašně klesla. Nejsem žádný puritán, ale tohle bylo fakt moc."



Jak se tedy vypořádat s tím, že evidentně nejste její první?



Než se začnete ptát: stojí to za to?



"Osobně se domnívám, že čím méně toho člověk o sexuální minulosti svého partnera ví, tím méně komplikací si způsobuje," říká psycholožka Eva Malá. "Informace o tom, kolik měla vaše přítelkyně sexuálních partnerů, není pro fungování vztahu důležitá. Jedinou motivací pro podobné vyptávání se je obvykle prostě jen zvědavost."



Pokud tedy míníte analyzovat partnerčinu sexuální minulost, měli byste nejprve zvážit, zda nehrozí větší ztráty než zisk. Kromě nepříjemného pocitu v případě, že by partnerka měla výrazně větší zkušenosti než vy, se mohou objevit i pocity žárlivosti a masochistická tendence představovat si partnerku při intimnostech s jejími bývalými partnery.



"Podobně jako mají někteří lidé sklony vyzvídat detaily partnerovy nevěry, i když jim tyto informace jen ubližují, může stejná situace nastat i v případě hovoru o sexuální historii toho druhého." Stejně tak musíte být připraveni na to, že vaše partnerka bude chtít stejné informace od vás.



Shrňme to: Co za vaším zájmem o její sexuální minulost vězí? Chcete mít přehled a kontrolu? Domníváte se, že z její minulosti můžete predikovat to, jak se k vám zachová v budoucnu? Nebo jste pouze zvědaví? Přemýšlejte, zda vám některý z důvodů stojí za všechna rizika.



Pravidla "výslechu": citlivě a s mírou



Pokud jste se přesto rozhodli, že bez znalosti její sexuální minulosti nemůžete existovat, snažte se při vyzvídání držet co nejvíc zpátky. "Znalost intimních detailů je mocnou zbraní a vaší partnerce nemusí být poskytování tohoto druhu informací příjemné," varuje psycholožka.



"Pokud už musíte, zvolte si jednu dvě otázky, které jsou pro vás důležité, a zeptejte se citlivě." Vyhněte se záplavě otázek, kterými ji nejspíš jen vyděsíte.



Pokuste se formulovat otázky tak, aby z nich vaše partnerka neměla pocit, že ji chcete kontrolovat nebo ztropit žárlivou scénu. Buďte připraveni na to, že vám může odmítnout odpovědět. Možná to udělá jen kvůli tomu, že vás nechce zbytečně ranit nebo ohrozit váš vztah.



"Zachování si vlastního soukromí je nezadatelné právo každého člověka. To, že se s vámi na tohle téma partnerka odmítne bavit, neznamená, že vám nevěří nebo vás nemá ráda. Respektujte skutečnost, že si chce tuto fázi svého života nechat jen pro sebe," říká Eva Malá.



Jak se s tím vyrovnat: je to uzavřený příběh



"Pokud už se vyptáváte na předchozí partnery a zážitky, měli byste být schopni akceptovat skutečnost, že žila sexuálním životem už předtím, než vás potkala. Uvědomte si, že i vy za sebou máte zážitky, které ji mohou zraňovat stejně jako vás její," říká psycholožka. Než začnete soudit, zameťte si před svým prahem.



Promluvte si také o tom, co ve vás její sdělení vyvolalo, a ventilujte i negativní pocity. Jestliže potřebujete něco dovysvětlit a nechat si například objasnit, jaké motivy ji k určitému jednání vedly, požádejte ji o to. Ocení to rozhodně víc, než když v sobě budete negativní emoce dusit.



Dalším krokem je oddělení minulosti od přítomnosti. Nemá cenu trápit se a přemýšlet nad tím, co prováděla vaše partnerka předtím, než vás poznala. "Dřívější chování nemusí mít absolutně žádnou vypovídací hodnotu o tom, jak se bude člověk chovat v budoucnu. Každý je jiný a naše chování i jednání se mění v závislosti na měnících se okolnostech. To, že se někdo jednou rozvedl nebo byl například nevěrný, rozhodně neznamená, že bude podvádět i v budoucnosti nebo nebude schopný mít fungující vztah," říká psycholožka.



Informace o její minulosti vnímejte jen jako uzavřený příběh, z něhož pro vás nemusí vůbec nic vyplývat, díky němuž se ale na druhou stranu můžete poučit a vyvarovat zbytečných chyb.



Jestliže se vás zjištěné informace dotkly opravdu nepříjemně, doporučuje psycholožka podobnou strategii jako například po odhalené nevěře. Jednoduše je přebijte novými společnými a silnějšími zážitky.



Autor: Karel Pešek


<br><img src="http://mufin.fi.muni.cz/profimedia/bigImages/0007440591" height=200><img src="http://mufin.fi.muni.cz/profimedia/bigImages/0007440595" height=200><img src="http://mufin.fi.muni.cz/profimedia/bigImages/0007440594" height=200><img src="http://mufin.fi.muni.cz/profimedia/bigImages/0007440590" height=200><img src="http://mufin.fi.muni.cz/profimedia/bigImages/0034819424" height=200><h1>09817</h1>Vyjděte si v létě téměř na ostro!



12. července 2007



Trojúhelník a pár šňůrek, tak na první pohled vypadají kalhotky, kterým se u nás říká TANGA. Jsou sexy, pohodlné a čím dál více oblíbené.



Tanga |



Tanga vedou v hitparádě o nejlepší střih spodního prádla na léto. Pro svoji titěrnost až neviditelnost, pro komfortní prodyšnost i pro žhavou svůdnost.



Pocházejí z Jižní Ameriky, tam exotické tanečnice prvně očarovaly kalhotkami z úzkých proužků. Tanga se tak stala poprvé populární v 70. letech v Brazílii.



Turistky z USA si s nadšením kupovaly plavky se šňůrkami na zadním díle, ale směly je ukázat jen na místních plážích.V prudérní Severní Americe, ale i jinde ve světě, byly v té době brány jako provokativní.



Dnes už nás šokuje máloco a dnešní subtilní průsvitné prádlo nemá daleko k úplné nahotě. Je ale dobře, že se střihy kalhotek oprostily od zbytečností a i když jsou některé nápaditě zdobené, jsou zároveň příjemnější než kdysi.



Nakupujte u odborníků

Moderní ženy všech věkových kategorií si rády dovolí krásu a komfort. Výrobci spodního prádla na celém světě se proto předhánějí, aby na trh nabídli ty nejúžasnější kalhotky, po kterých by toužila každá žena. Na prvním místě vyvíjejí nové materiály a směsi. K oblíbené mako bavlně přidávají elastan nebo lycru pro větší pružnost. Bohatě využívají syntetická prodyšná mikrovlákna nebo vlákna od firmy DuPont, jako je nylon či tactel. Látka z tactelu je po zpracování z líce lesklá, zatímco rub je příjemný na omak a kůži přímo hladí.



I dnešní moderní výrobní technologie spodního prádla jsou na vysoké úrovni. Běžně jsou k mání bezešvé kalhotky. Některé typy mají dokonce antibakteriální úpravu (například značka Hanna) a jiné jsou obohaceny o výtažky aloe vera (Gina). Gumičky už dnes neškrábou, začišťování okrajů je čím dál hladší. Značka Triumph má v sortimentu tanga bez lemu. Kraje jsou oříznuty laserem, aby se netřepily.



Až si budete chtít pro sebe koupit ty pravé "páskáčky", vydejte se raději do menší specializované prodejny, kde si je můžete v klidu a pohodlně vyzkoušet. Koupíte-li si totiž příliš malé, budou vás škrtit a může se stát, že na ně navždy zanevřete. A větší velikost se zase bude nepříjemně posouvat. Vyberete-li si dobře, můžete být spokojená i několik sezon, neboť trendy spodního prádla se nemění příliš často.



Skoro na ostro

Pod bílé kalhoty, sukně nebo pod úpletové šaty potřebujete kalhotky, které jako by nebyly. Dnes už takové existují a výběr je velký (např. značky Shiesser, Sloggi, Triumph, Bellissima).



Doporučujeme jednobarevná tanga v tělové barvě, z polyamidu a elastanu, aby přilnula jako druhá kůže. Nejlepší jsou bezešvé typy s plochými lemy. Výšku kalhotek přizpůsobte střihu. U sukní a kalhot bokového typu zvolte velmi nízké kalhotky, ale k šatům je lepší mít tanga až do pasu. Budou-li sahat do nejužšího místa trupu, máte zaručenou dobrou siluetu. A navíc můžete zvolit stahující materiál, který dokáže zploštit bříško.



Pod přiléhavé jemné úplety a průsvitné tkaniny nepatří krajky, pestré vzory, mašličky, volánky a jiné ozdoby. Ty si podle vkusu můžete obléknout třeba pod letní rozevláté šaty.



Ukažte, na co máte

Trend vyčuhujícího spodního prádla sice ustupuje, ale u vykrojených bokových džínů se při pohybu nevyhnete tomu, aby vám vzadu horní díl kalhotek nevykoukl. A na to návrháři mysleli a nechali pásky na zadních dílech ozdobit. Štrasové motivy nebo krajkové reliéfy mile překvapí každého pozorovatele.



Pokud však máte k džínům tenisky a sportovní tričko, hodí se víc tanga, jejichž vrchní okraj je zakončen ozdobnou gumou s vytkaným logem (třeba Calvin Klein, Diesel a podobně). Taková tanga jsou skvělá i pod tepláky nebo jiný víkendový outfit. Na volné dny klidně zvolte bavlněné kalhotky s vtipnými pestrými potisky. Doplníte-li je o bavlněnou košilku, máte kombinaci vhodnou na spaní i na lenošení na dovolené.



Pro ženy činu

Milujete krajky, satén, rudou, černou a zvířecí potisky? Pak si je rozhodně dopřejte na tangách a podněcujte jimi fantazii manžela, partnera či milence.



Anebo si vy sama pro sebe dělejte všední dny výjimečné. Luxusní tanga noste do práce pod kostým, pod tmavé kalhoty či nařasenou sukni. Na večer jimi doplňte společenské šaty. Užívejte si svá tajemství a zároveň buďte připravena na nepředvídatelné události. Nikdy totiž při oblékání nevíte, jaký bude mít váš den konec.



Věřili byste, že úplně první předchůdce tang nosili muži? Ve starověku si uvazovali pás látky, který vedli mezi hýžděmi na řetěz kolem pasu. Anebo si představte suspenzor. Nejedná se o podobnost čistě náhodnou, ale o dávnou inspiraci. Pohlížejme proto na muže v tangách jako na chlapy, kteří vědí, co se nosí a co je ve vedrech pohodlné. I když ruku na srdce, více se nám líbí v boxerkách, že. Pánská tanga s potiskem si můžete objednat třeba ZDE .



Autor: Klára Klempířová


<br><img src="http://mufin.fi.muni.cz/profimedia/bigImages/0012454986" height=200><img src="http://mufin.fi.muni.cz/profimedia/bigImages/0009508752" height=200><img src="http://mufin.fi.muni.cz/profimedia/bigImages/0006852246" height=200><img src="http://mufin.fi.muni.cz/profimedia/bigImages/0014373576" height=200><img src="http://mufin.fi.muni.cz/profimedia/bigImages/0006852248" height=200><h1>04107</h1>Kdo má úspory u penzijního fondu, může do předdůchodu už letos



Novinkou, která přichází s penzijní reformou, je možnost čerpat předdůchod. Ocení ho lidé, kteří ztratí práci nedlouho před odchodem do penze. Nejdelší doba pobírání předdůchodu je pět let, nejkratší dva roky.



Kde se vezmou na předdůchod peníze? Žádné milodary, jde o vaše úspory. . |



"Předdůchod se hodí pro ty, kdo by měli problém najít novou práci a volili by předčasný důchod, což by znamenalo trvalé krácení řádné starobní penze," říká mluvčí ministerstva financí Ondřej Jakob.



V případě čerpání předdůchodu se řádný důchod po dosažení penzijního věku nesnižuje. Doba pobírání předdůchodu, kdy člověk nemá žádné výdělky, se nezahrne do doby rozhodné pro výpočet průměrného příjmu, nerozředí tudíž výdělky dosažené v době, kdy předdůchodce pracoval. Nesníží se tak osobní vyměřovací základ, ze kterého se při výpočtu penze vychází.



Přesto bude pracující člověk ve srovnání s předdůchodcem ve výhodě. Poroste jeho pojištěná doba (počet odpracovaných let), která je také důležitá pro výpočet penze, zatímco u předdůchodce tomu tak nebude.



Vhodné hlavně pro spořivé



Kde se vezmou na předdůchod peníze? Žádné milodary, jde o vaše úspory. Najdete je na svém účtu u penzijního fondu, konkrétně u nově zaváděného doplňkového penzijního připojištění (takzvaný III. pilíř).



Záhada, jak lze o předdůchod požádat hned v lednu 2013 a splnit přitom povinné podmínky, když se ještě doplňkové penzijní spoření ani nerozběhlo, má řešení. Je potřeba ukončit smlouvu u starého penzijního fondu a přejít i s penězi do doplňkového penzijního spoření. Počítá se přitom i doba spoření do "starého penzijního fondu", celkem to musí být alespoň pět let.



Aby se člověk mohl o předdůchod ucházet, musí mít předem našetřeno nejméně třicet procent platné průměrné mzdy (ta je nyní 24 514 korun), tedy 7 354 korun, a to pro každý měsíc trvání předdůchodu. U dvouletého předdůchodu je to asi 176 500 korun, pokud by ho zájemce chtěl pobírat pět let, musí mít na účtu 442 000 korun. Počítají se vklady účastníka i zaměstnavatele, předdůchod mohou čerpat i živnostníci.



Potřebné peníze však nemusíte mít jen na účtu u penzijního fondu – lze je doplnit dalšími, třeba ze spořicího účtu, termínovaného vkladu, odstupného či vložit z domácích zásob. Výhodou je, že stát za předdůchodce platí zdravotní pojištění.



Ženy a muži jsou si rovni



Možnost požádat o předdůchod má každý, komu chybí nejvíce pět let do vzniku nároku na starobní důchod. Nezáleží přitom na tom, zda je to žena s dětmi, či bez, pět let se odečítá všem od stejného věku podle tabulek platných pro muže daného ročníku narození. Přestože nejkratší doba vyplácení předdůchodu je stanovena na dva roky, lze jej začít pobírat například i rok před řádnou penzí. "Dávka však bude vyplácena dva roky," vysvětluje Jakob. Půjde pak o roční souběh vyplácení řádné penze a předdůchodu. Přerušit nebo ukončit vyplácení předdůchodu předčasně není možné, rozhodnutí o výplatě této dávky je nevratné.



Zapamatujte si:



Podmínky čerpání předdůchodu



Mít nejméně pět let spoření u penzijního fondu (III. pilíř). Mít pět a méně let do odchodu do řádné penze (podle tabulek pro muže).Našetřeno je třeba mít 30 procent průměrné mzdy na každý měsíc čerpání předdůchodu – nejméně 176 500 korun pro dvouletý předdůchod, 442 000 korun pro pětiletý.Čerpání předdůchodu nelze předčasně ukončit ani přerušit, minimální doba vyplácení dávky je dva roky, výplata může skončit nejdříve tři roky před stanoveným důchodovým věkem.Při předdůchodu lze neomezeně pracovat a vydělávat.



Autor: Lenka Vichnarová


<br><img src="http://mufin.fi.muni.cz/profimedia/bigImages/0056308703" height=200><img src="http://mufin.fi.muni.cz/profimedia/bigImages/0010822855" height=200><img src="http://mufin.fi.muni.cz/profimedia/bigImages/0014427382" height=200><img src="http://mufin.fi.muni.cz/profimedia/bigImages/0007584719" height=200><img src="http://mufin.fi.muni.cz/profimedia/bigImages/0056305133" height=200><h1>09093</h1>Příběh Edity: Manžel chce milenku i mne



Až donedávna jsem si myslela, že jsem šťastně vdaná. Ze snu o úžasné rodině mě probrala manželova nevěra. Jeho milenkou se stala kamarádka a spolubydlící naší dcery. Manžel si s ní užíval přímo mně pod nosem.



. |



Jmenuji se Edita, je mi 49 let, jsem vdaná a mám dvě děti. Sedmadvacetiletého syna, který má už vlastní rodinu a odstěhoval se, a dvaadvacetiletou dceru Jolanu, která naopak s námi ještě bydlí. Jolana studuje ve druhém ročníku vysoké školy.



Jolana si přivedla spolubydlící



Část léta strávila dcera s několika spolužáky na brigádě. Mezi nimi byla i Tereza, nenápadná a celkem milá dívka. Alespoň tak se mi zpočátku jevila. Jolana za námi tehdy přišla, jestli by Tereza mohla u nás bydlet. Dcera má celkem velký pokoj se dvěma válendami, navíc syn se odstěhoval, takže to nebyl žádný problém.



Holky chtěly původně společně bydlet jen po dobu brigády, pak Tereza měla dostat kolej, ale protože si rozuměly, nabídli jsme jí, že s námi může bydlet i nadále. Domluvili jsme se na jejím finančním podílu na bydlení i na případnou stravu a zdálo se, že spokojenost panuje na všech frontách.



Tereza se najednou změnila



Asi před měsícem jsem si všimla změny v Terezině chování. Už nebyla tak zamlklá jako první týdny, kdy jsme ji s manželem poznali. Dokonce s námi občas poseděla a povídala si. A hlavně se změnil i její vzhled. Dříve chodila na svůj věk dost nemoderně oblékaná (v duchu jsem jí říkala stará mladá), nemalovala se a k holiči také nechodila, měla dlouhé rovné vlasy, které si jen stáhla do ohonu.



Občas jsem nechápala, jak si může tak dobře rozumět s naší dcerou. Byly jak noc a den. Jolana se ráda baví, hodně večerů tráví s kamarády mimo domov, Tereza je většinou zalezlá v jejich pokoji. Jolana se obléká moderně, někdy až výstředně, každou chvíli je u kadeřnice a chodí výrazně nalíčená.



Ovšem holky mají prý společnou duchovní stránku. Obě jsou nadšené čtenářky, milují návštěvy divadel a galerií. Právě v tom se shodly a ostatní neřešily. Jolana mi řekla, že se jí s Terezou dobře povídá o všem, co má ráda a když chce vypadnout ven a pobavit se, má na to ostatní kamarádky. Přiznám se, že mi to bylo celkem jedno, Tereza mi nijak nevadila a měla jsem ji docela ráda.



Teď je Tereza úplně jiná, nechala se ostříhat na mikádo, prosvětlit vlasy, začala se malovat a úplně změnila svůj šatník. Je z ní najednou hezká moderní dívka. Ovšem v jedné věci se nezměnila, večery tráví doma, prý ji Jolaniny kamarádi příliš nebaví.



Přistihla jsem manžela s Terezou



Před týdnem jsem si odskočila domů přes poledne z práce, zapomněla jsem si totiž mobil a potřebovala z něj jedno telefonní číslo. To, co mě doma čekalo, bylo jako ze špatného filmu. Manžel byl s Terezou v naší posteli. Myslela jsem, že omdlím. Nejsem typ hysterické manželky, neudělala jsem scénu, otočila jsem se ve dveřích a utíkala pryč z bytu.



Ten den jsem se do práce už nevrátila, vzala jsem si volno a celé odpoledne proseděla v kavárně. Všechno mi v tu chvíli došlo, pochopila jsem Terezinu proměnu chování i vzhledu. Určitě to bylo kvůli mému manželovi a já hloupá si ničeho nevšimla. Jediné, co jsem nechápala, jak se mohl manžel "spustit" s kamarádkou naší dcery, čím ho očarovala? Za celých pomalu třicet let manželství jsme spolu nikdy neměli problémy s nevěrou, já neměla nikoho jiného a troufám si tvrdit, že ani on ne.



Bylo mi hrozně, cítila jsem prázdnotu a ponížení. Ovšem víc než bolest z manželovy zrady mě začal zaměstnávat strach, co bude s Jolanou. Jak se bude chovat, až se to dozví, nebo to před ní utajíme?



Manžel se nechce vzdát Terezy, ale ani mě



Večer, když jsem přišla domů, byl doma jen manžel. Jolana byla opět s kamarádkami a Tereza tam taky nebyla. Prý odjela na pár dní k rodičům. I když jsem neměla náladu se o ničem bavit, cítila jsem, že tato situace se musí co nejdříve vyřešit. Manžel to naštěstí také pochopil. Byla jsem připravená mu říct, že jsem ochotná na vše co nejrychleji zapomenout, když s ní skončí. Nezajímalo mě, jak se to stalo a proč, chtěla jsem mu dát druhou šanci a odpustit mu. Ovšem manžel mi naprosto vzal vítr z plachet. První, aniž by se třeba začal omlouvat, bylo, že mi řekl, že se s Terezou nerozejde.



A pokračoval, že se ani se mnou nechce rozejít. Představoval by si to tak, že Tereza se od nás odstěhuje, já ji nebudu mít na očích, Jolaně to nějak vysvětlíme a on bude mít mladou milenku a fungující šťastnou rodinu. Sobec.



Jsem nyní naprosto vykolejená. Bojuji s mnoha pocity a nevím, co má dělat. Na jednu stranu ho už nechci ani vidět, na druhou chci říct Jolaně, jaký je ten její úžasný tatínek a na třetí mu chci odpustit, protože kvůli jednomu poklesku nechci všechno skončit.



Anketa



Co mám podle vás dělat?



1. Mám přistoupit na manželův návrh, tolerovat mu milenku a doma si hrát na šťastnou rodinu? 877



2. Mám dát manželovi na výběr – buď Tereza, nebo já a naše dcera? 3918



3. Mám všechno říct dceři a požádat o rozvod? 935



4. Mám se poradit s odborníky, protože sama tuto situaci asi nevyřeším? 510



Názor psychologa



Milá Edito, první otázku snad ani nemyslíte vážně. Jistě, tento scénář v mnoha rodinách funguje, ale zpravidla skrytě, všichni se tváří, že o ničem neví a záměrně přehlížejí všechny indicie. Ale toto evidentně není váš případ.

Takže, pokud s manželem chcete zůstat, bude si muset vybrat. Na rozvod je vždy času dost. A dceru bych do toho netahal.

Kontaktovat odborníky je nepochybně dobrý nápad, ale ideálně i s manželem. A to i v případě, že vše dopadne dobře. Nevěra dost často souvisí s neřešenými problémy, které, pokud se neodhalí, stejně mohou vést k zániku vztahu. Nehledě na to, že obnovení vaší důvěry taky není samozřejmé.

Tomáš Rektor, Psychologie.cz



Autor: Edita


<br><img src="http://mufin.fi.muni.cz/profimedia/bigImages/0002112314" height=200><img src="http://mufin.fi.muni.cz/profimedia/bigImages/0049805783" height=200><img src="http://mufin.fi.muni.cz/profimedia/bigImages/0049805776" height=200><img src="http://mufin.fi.muni.cz/profimedia/bigImages/0053691113" height=200><img src="http://mufin.fi.muni.cz/profimedia/bigImages/0004128045" height=200><h1>09237</h1>Rady, jak pečovat o své zdraví, i když nemáte čas



Ráda byste se starala o sebe, jak nejlépe dovedete, ale máte příliš málo času? Nebojte se, existují možnosti, jak mít zdravé tělo i pohodu v duši, aniž byste cokoliv šidila. Zkuste jen využít zkrácených verzí zaručených postupů.



Dostatek tekutin je základem zdraví  |



Jíst pětkrát denně v malých porcích a do jídelníčku zařadit co nejvíce ovoce a zeleniny. Nejméně třikrát týdně si dát do těla v tělocvičně a unavenému tělu i psychice zároveň dopřávat pravidelnou relaxaci – třeba na hodinách jógy. Vy samozřejmě víte, že všechny tyto rady fungují, ovšem ruku na srdce, jste schopná i při nejlepší vůli všechno dodržet?



Většina z nás bohužel ne. Na vině je čas, kterého je v dnešní uspěchané době tak zoufale málo. Tak málo, že při všech povinnostech odsouváme sami sebe na vedlejší kolej a následně si vyčítáme, že na sebe nemyslíme. Odhoďte obavy za hlavu a vyberte si z následujících rad to nejlepší jen pro vás.



Nebude vás to stát mnoho úsilí ani času. Na své cestě za zdravím prostě přestanete kráčet po klikatých cestách a vezmete to pěkně zkratkami. Ty totiž fungují a rozhodně jsou lepší než nic.



Nešiďte spánek



Podle odborníků většina z nás potřebuje k regeneraci sil nejméně sedm hodin kvalitního spánku denně. Mnohé studie dokládají, že při kratším spánku se tělo nestačí zregenerovat a trpí i psychika. Kdo dlouhodobě méně spí, často se budí či trpí jiným spánkovým deficitem, může mít zdravotní problémy. Následkem špatného spaní je snížená nervová odolnost, špatné soustředění, přírůstek na váze, snížená imunita a mohou se přidat i problémy se srdcem.



Zdravá zkratka: Spěte přes den. Pokud se vám nedaří splnit normu sedmi hodin v noci, snažte se odpočívat přes den. Radit, že byste si měla dát každý den "dvacet", je bláhové, protože v práci si asi nikdo z nás nedovolí zdřímnout. Dohonit spánkový deficit můžete o víkendu nebo ve dnech volna. Zkuste si lehnout alespoň na hodinu a půl.



Poslední výzkumy Kalifornské univerzity uvádějí, že každý, kdo si dopřeje devadesát minut spánku během dne, významně snižuje riziko srdečních onemocnění, má nižší krevní tlak a také je psychicky odolnější a uvolněnější. Takže až přijde víkend, odpoledne zalehněte. Nemějte výčitky, že jste lenoch, naopak – posilujete své zdraví.



Ve zdravém těle zdravý duch aneb cvičte



Abyste udržela své tělo v kondici, měla byste cvičit minimálně třicet minut denně pětkrát v týdnu. Pravidelné cvičení totiž napomáhá nejen vaší kondičce, ale také drží váhu v únosných mezích, snižuje hladinu cholesterolu a je důležité pro posílení srdeční činnosti, tlaku a krevního oběhu.



Zdravá zkratka: Jestliže nezvládnete cvičit pětkrát týdně, nevadí. Pro vaše zdraví bude úplně stačit, když najdete čas alespoň deset minut každý den. Zkuste třeba vstát o čtvrt hodiny dříve a protáhnout tělo ještě před ranní sprchou. Můžete si zacvičit doma nebo se třeba vydat ostrou chůzí do pekařství pro snídani. A pokud ráno opravdu nestíháte nic, vypravte se na malou procházku během přestávky na oběd. Nebo se projděte cestou z práce. Proč sedět u kávy s kamarádkami, když můžete udělat něco pro své zdraví?



Posilujte pánevní dno



Stahujte pánevní svaly nejméně šestkrát denně. Posilujete tím své pánevní dno, a předejdete tak častým ženským problémům, jako je inkontinence. To je samozřejmě velmi dobrá rada, jenže která z nás ji skutečně denně praktikuje?



Zdravá zkratka: Investujte do sebe trochu peněz a kupte si vaginální kornoutek. "Nejprve začněte aplikovat ten nejlehčí a postupně přecházejte k těžším," radí fyzioterapeutka Sammy Margo. Při používání kornoutků vám odpadá neustálé přemýšlení o tom, jestli jste už několikrát za sebou zatnula zuby a posilovala svaly. "Zkrátka si jen kornoutek zavedete na dvacet minut denně a už po dvanácti týdnech užívání pocítíte velkou změnu. Pánevní dno je zpevněné a svaly drží lépe než kdykoli předtím," říká fyzioterapeutka.



Posilujte trávicí systém



Jestliže chcete mít funkční trávicí systém, vyhnout se problémům s cukrovkou a ještě se chránit proti rakovině tlustého střeva, měla byste si dopřát minimálně 18 gramů vlákniny každý den.



Zdravá zkratka: Bohužel většina lidí s touto radou doslova zápasí a vlákniny do sebe dostane jen minimum, u těch zodpovědnějších denní dávka většinou nepřekročí 14 gramů vlákniny, což opravdu nestačí. Naštěstí i v tomto případě existují taháky, které vás na příčce zdraví zase posunou dál. A jaké to jsou?



Jezte cereálie obohacené o vlákninu. Obsah vlákniny v nich je dokonce celých 6 g na 100 g cereálií. Přejděte na celozrnný chleba, pečivo a celozrnné těstoviny, dodáte tak tělu dvakrát až třikrát více vlákniny než u výrobků z bílé mouky. Pokud pečete doma, zkuste nahradit polovinu klasické bílé mouky tou celozrnnou. Přidejte hrst fazolí, čočky nebo opražené pšenice do polévek. Jezte brambory i se slupkou a neloupejte ani ovoce, jako jsou jablka nebo hrušky, kde je právě vláknina ukrytá především ve slupce. Postupně zavádějte do pitného režimu džusy a šťávy s vlákninou a nezapomínejte také pít vodu.



Udržujte rovnováhu



Postupem času tělesná konstrukce ochabuje stejně jako svalstvo, a je proto nutné cvičit. Věnujte se taichi, józe nebo choďte na tanec. Tento typ pohybu pomáhá zlepšit vaši rovnováhu, a chrání vás tak mimo jiné i před nebezpečnými pády.



Zdravá zkratka: Jistě by bylo krásné, kdybyste mohla tančit jako o život nebo se denně věnovat józe. Jestliže to z nějakého důvodu nemůžete splnit, nevadí, pomoc tu je. Stačí malé cvičení, které opravdu zvládnete každý den. Až si ráno půjdete čistit zuby, stoupněte si na jednu nohu, a zatímco si budete kartáčkem drhnout úsměv, zkuste držet rovnováhu. Když už to nepůjde, vystřídejte nohy. Cvičení lze provádět i se zavřenýma očima.



Myslete na svá ústa



Po každém jídle byste měla vyčistit své zuby a dásně kartáčkem a pro jistotu pořádně vycídit dentální nití i mezizubní prostory. Jinak se vám totiž budou v ústech tvořit bakterie vyvolávající vznik zubního kazu, nemluvě o dalších i více bolestivých problémech se zuby a dásněmi. Opět stejný problém: kdo tohle všechno poctivě dělá?



Zdravá zkratka: Dejte si po každém jídle žvýkačku bez cukru. I pouhé žvýkání pomáhá odstranit zbytky jídla ze zubů, zabraňuje zubnímu plaku a je tak náhradou za zubní kartáček v momentech, kdy si zuby prostě vyčistit nemůžete. Mějte tedy vždy v kabelce balení žvýkaček jako krabičku poslední záchrany zdravých zubů, krásného úsměvu a v neposlední řadě i svěžího dechu. Když navíc zvolíte žvýkačky s obsahem přírodního sladidla xylitolu, získáte bonus navíc. Xylitol má totiž vynikající účinek v prevenci zubního kazu, snižuje tvorbu zubního povlaku a má další blahodárné vlastnosti. Tak na to myslete, až příště půjdete nakupovat.



Pijte, co se do vás vejde



Dostatek tekutin je základem zdraví. Proto byste měly pít minimálně šest sklenic vody denně, toto množství odpovídá zhruba dvěma litrům tekutin. Bohužel většina z nás jen málo myslí na dostatečný přísun tekutin a pije jen v momentech, kdy ucítí žízeň. Organismu to nestačí, a pokud se chcete chránit před dehydratací, musíte si sestavit vlastní plán.



Zdravá zkratka: Dobrá zpráva je, že dosud trochu démonizované nápoje s obsahem kofeinu jsou pro nás také přínosné. Podle posledních výzkumů Britského fondu pro výživu, mají i čaj a káva v pitném režimu své opodstatnění. I když nejsou jistě zdravé jako čistá voda, přeci jen poskytují tělu tekutiny a chrání ho před dehydratací. Takže pokud přes den vypijete pár sklenic vody, tak se i hrnek kávy nebo čaje počítá jako plus.



Jestliže pro sebe chcete udělat víc, tak nahraďte čaje těmi bylinnými nebo ovocnými. Jezte také více ovoce a zeleniny, už jen pět porcí denně vám nahradí až dvě sklenice vody denně. Vodu pro své tělo získáte i z potravin, a to zejména těch cereálních, kde je obsah vody celých čtyřicet procent.



Pět porcí zeleniny a ovoce denně



Rady výživových poradců jsou jasné. Pro udržení optimálního zdravotního stavu je nutné jíst alespoň pět porcí zeleniny a ovoce denně. Horší je to ovšem s jejich dodržením, to snad dokážou jen vegetariáni nebo opravdu zodpovědní horlivci zdravé výživy. Naštěstí i zde existuje účinná varianta.



Zdravá zkratka: Stejnou službu jako čerstvé ovoce vám dopřeje to zmražené. Připravujte si různé ovocné koktejly, jogurtové smoothies s přídavkem mraženého ovoce. Každé ráno vypijte sklenici čerstvě vymačkaného džusu, kombinujte ovocné nápoje se zeleninovými.



Organismu prospěje třeba kombinace jablka, mrkve a zázvoru. Místo přílohy si dejte k hlavnímu jídlu zeleninový salát a během dne zobejte sušené ovoce. Až večer přijdete domů, uvařte si zeleninovou polévku. Uvidíte, že časem budete jíst pět porcí denně a ani o tom nebudete vědět.



Hýčkejte si svalovou hmotu



Udržujte svalovou hmotu pravidelným cvičením. Tělesné svalstvo ochabuje věkem a nejrizikovější skupinou z tohoto pohledu jsou ženy od čtyřiceti let výše. Průměrná žena v tomto věku bez fyzické aktivity ztrácí dokonce více než polovinu svalstva, které se mění na tuk.



Zdravá zkratka: Trochu utrácejte a kupte si sportovní boty s podrážkou, která pomáhá posilovat svalstvo nohou, aniž by se vahou zatěžovaly kotníky. Budete-li je nosit každý den, zpevněná lýtka budou brzy vaší odměnou. Posilujte břišní svaly i jinde než v posilovně. Je jedno, jestli sedíte nebo čekáte třeba na zastávce na autobus.



Pravidelně zatahujte a povolujte břišní svaly, nikdo nic neuvidí a vy víte, že děláte něco pro sebe i bez pocení v tělocvičně. Nezapomínejte ani na ruce, které po čtyřicítce ochabují znatelně. Opřete se rukama o stůl a několikrát za sebou na ně přenášejte celou váhu těla. Brzy budou silnější a pevnější, stejně jako kdysi, když by vám bylo dvacet.



Zachraňte si svoje kosti



Pro všechny, kteří se chtějí chránit před odvápněním kostí a udržet je pevné co nejdéle, doporučuje Národní společnost pro osteoporózu dietu bohatou na potraviny s vysokým obsahem vápníku a vitaminu D. A jako další plus přidává i výzkum, který dokázal, že při této dietě budete mít pod kontrolou i svou váhu. Každý kilogram navíc vaše kosti nadměrně zatěžuje.



Zdravá zkratka: Možná dietu vůbec nepotřebujete, i přesto byste pro své kosti měly něco udělat, dokud je čas. Přejděte na méně tučné mléčné výrobky. Odstředěné mléko nebo nízkotučné sýry a jogurty mají překvapivě více vápníku než jejich plnotučné varianty. Dopujte se výživovými doplňky s vitaminem D3, který zajistí hlavně během chladných měsíců lepší vstřebávání vápníku v těle.



A v neposlední řadě přestaňte jezdit výtahem a choďte pěšky po schodech. Možná to vypadá jako rada mimo, ale ze závěrů výzkumu univerzity v Nottinghamu jasně vyplývá, že chůze po schodech posiluje svaly a zachovává hustotu kostí, takže jsou méně křehké, a tudíž méně náchylné ke zlomeninám. A ještě jedno plus chůze do vyšších pater má – během jedné minuty spálíte kolem jedenácti kalorií, a to jistě za pokus stojí. Myslete na to, až si budete zase chtít přivolat výtah, protože bydlíte ve třetím patře.



Nezanedbávejte srdce a klouby



Pro zdravé srdce a dostatečně vyživené klouby je třeba jíst minimálně dvě porce ryb týdně. Při jejich výběru se zaměřte především na ty druhy, které mají vyšší podíl Omega-3 mastných kyselin. Jsou důležité pro správnou funkci srdce a představují vynikající prevenci před chorobami kardiovaskulárního sytému, podporují kluby a jsou přínosné i pro zrak. Praxe je však taková, že jen málokdo předepsanou dávku dodrží, většina se spokojí s jednou porcí ryb týdně i méně.



Zdravá zkratka: Možná nepatříte mezi vyznavače rybích hodů, a tak je třeba dostat do těla Omega-3 mastné kyseliny jinak. Zajděte si do lékárny a kupte si výživové doplňky. Vybírejte však pouze ty, které obsahují minimálně 500 mg EPA/DHA, tedy přibližně stejně jako tučnější ryby. Kromě toho přidávejte do salátu hrst vlašských oříšků nebo i dýňová semínka. Obsahují přibližně stejné množství Omega-3 mastných kyselin jako zelená zelenina, sladké brambory nebo sója.



Držte váhu pod kontrolou



Lékaři vědí, že zdravá váha se pohybuje mezi 18–24,9 stupně Body Mass Indexu (BMI). Jakékoli větší odchýlení může mít za následek zdravotní problémy spojené buď s obezitou, nebo naopak hladovějícím organismem. Problém s váhou má každý druhý člověk. Zaměřte se proto na své stravovací návyky, jezte pravidelně a pokud možno v dostatečném množství.



Zdravá zkratka: Pokud váš BMI neodpovídá zdravému středu a za žádnou cenu se vaše váha nehýbe, zapomeňte na velikost oblečení v čísle 40 a přestaňte hubnout, i kdyby vám to radily všechny módní časopisy světa. Máte větší velikost? Dokud netrpíte obezitou, nevadí. Jste-li naopak silnější, snažte se shodit pět až deset procent tělesné váhy. Už toto množství vám pomůže chránit se před vysokým cholesterolem, redukuje potíže s vysokým krevním tlakem a snižuje riziko onemocnění cukrovkou II. stupně.



Dejte vale stresu



Přehodnoťte svůj život. Skutečně žijete v duševní pohodě, nebo se zbytečně trápíte tím, co nemůžete změnit? Přestaňte dokola řešit svou minulost, zkuste uvést do rovnováhy pracovní i soukromý život a především si určete priority, co je podstatné a čím jen zbytečně vyčerpáváte energii. Snažte se rozvrhnout si své povinnosti a myslete i na relax. Je dobré eliminovat stresové situace, ať už doma nebo v práci – ovšem jen málokomu se to v dnešní uspěchané době daří. Někdy stačí drobná pomoc.



Zdravé zkratky: Zastavte se a přemýšlejte. To je poměrně jednoduchá metoda, kterou doporučuje Ann McCracken z Mezinárodní asociace proti stresu. Technika spočívá v poměrně jednoduchém přístupu k vlastní mysli. Jakmile začnete pociťovat úzkost, přepadají vás chmury nebo myslíte na něco nepříjemného, prostě si řekněte STOP.



Odežeňte nepříjemné myšlenky, na chvilku se zamyslete nad tím, jak vám negativní myšlení znemožňuje cítit se dobře. Zkuste si navodit příjemné prožitky, myslete na něco hezkého. Když to nepomůže, zhluboka dýchejte. Nezdravé mělké dýchání totiž napomáhá stresu, kdežto pár pořádných nadechnutí zklidní emoce i tělo.



Pohodu nejen po náročném dni vám může navodit i poslech uklidňující hudby, sáhněte proto po svém oblíbeném cédéčku s hudbou, kterou máte rádi. Vašim uším totiž příjemné tóny dokážou vrátit tolik potřebný klid a zlepšují i soustředění.



A závěrem jedna novinka: dejte si žvýkačku. Když australští vědci zkoumali vliv žvýkání na stresové spouštěče, došli k zajímavému závěru. Lidé, kteří si pravidelně užívají žvýkačku, trpí menšími úzkostmi, protože žvýkání snižuje hodnotu stresového hormonu cortisol. A to je přeci skvělá zpráva i společenská omluva pro vaši žvýkací vášeň.



Autoři: MF DNES , Eliška Zikmundová


<br><img src="http://mufin.fi.muni.cz/profimedia/bigImages/0039723560" height=200><img src="http://mufin.fi.muni.cz/profimedia/bigImages/0039723552" height=200><img src="http://mufin.fi.muni.cz/profimedia/bigImages/0039723545" height=200><img src="http://mufin.fi.muni.cz/profimedia/bigImages/0007833088" height=200><img src="http://mufin.fi.muni.cz/profimedia/bigImages/0039723542" height=200><h1>04151</h1>Zahraniční firmy přidávají svým zaměstnancům víc



Mzdy se v letošním roce zvýšily jen o pár procent, což nepokryje ani inflaci. Reálný výdělek tak poklesne. Lidí, kteří si o trochu polepší, bude málo.



Podle průzkumu Mercer mezi téměř dvěma stovkami firem v Česku pokračuje trend vyššího podílu motivační složky na celkové odměně.  |



Mzdy se letos zvýšily v průměru jen o pár set korun. Přesněji o tři procenta u zaměstnanců mezinárodních firem, u českých podniků to je jen o 2,3 procenta. Zvýšení tak nepokryje ani přepokládanou inflaci. Ta má být 3,3 procenta. Reálný výdělek tedy o něco poklesne. To je jeden ze závěrů mzdového průzkumu Total Remuneration Survey 2012, jejž zveřejnila poradenská společnost Mercer.



Platové rozdíly



83 133 korun měsíčně berou primáři.11 095 korun měsíčně vydělávají uklízeči a pomocníci v ubytovacích a vzdělávacích zařízeních.



Zdroj: ISPV



"V roce 2012 zvyšovalo mzdy 95 procent společností v průzkumu, což je ve srovnání s předchozím rokem nárůst o 10 procent. Rozpětí bylo od desetin procenta až po osm procent – především podle hospodářských výsledků firmy. Nejvyšší nárůsty měly společnosti s rychloobrátkovým zbožím. Nulové byly naopak ve výrobních podnicích, které nemají jisté objednávky na další období a připravují se na možný útlum výroby," říká Petr Boldiš, konzultant společnosti Mercer, podle něhož lidí, kterým po odečtení inflace zůstane vyšší plat, je minimum.



Může se hodit



Najděte si novou práci na jobDNES.cz . Aktuálně téměř 17 tisíc volných pracovních pozic.



Například v elektrotechnickém koncernu Siemens, který zaměstnává 11 tisíc lidí, se letos zvyšovaly mzdy o dvě až pět procent. U největšího tuzemského zaměstnavatele Škoda Auto s 25 tisíci zaměstnanci vzrostly o pět procent. V Tata Global Beverages CR, bývalé Jemče, dostanou pracovníci navíc procento pokrývající míru inflace. "Je to politika, kterou držíme poslední tři roky, je výsledkem vzájemné dohody s odbory," říká k tomu manažer společnosti Libor Venhoda.



"Zajímavé je, že oproti předchozím rokům není v oblasti nárůstu mezd jasný lídr trhu. Dříve to byla farmacie, bankovnictví, rychloobrátkové zboží," dodává Petr Boldiš. Česko se podle něj dostává do stejné situace, v níž je řada zemí Evropy, kde mzdy spíše dorovnávají inflaci, než aby se reálně zvyšovaly.



"Například na Slovensku by se vzhledem k předpokládané inflaci měl reálný nárůst mezd pohybovat kolem 0,6 procenta. V Maďarsku by inflace mohla být o 1,5 procenta vyšší než nominální nárůst mezd," komentuje Petr Boldiš. Podobně je na tom Francie či Velká Británie. Nejhorší situace je v Portugalsku a Řecku, kde reálná mzda poklesla o šest a sedm procent.



Vyhráli pedagogové



Nejvíce si podle údajů Informačního systému průměrného výdělku ministerstva práce a sociálních věcí letos polepšili řídící pracovníci v oblasti finančních a pojišťovacích služeb, kterým se mzda meziročně zvýšila o 10,7 procenta. Dostali se tak v průměru na 84 tisíc korun hrubého měsíčně.



V nepodnikatelské sféře jsou na tom nejlépe učitelé v mateřských školách, kterým se plat zvýšil o 13,5 procenta – každý měsíc jim chodí 21 839 korun. Je to proto, že začal fungovat nový systém platových tarifů. S největším meziročním poklesem hrubé měsíční mzdy se museli smířit mechanici a opraváři elektronických přístrojů, kterým se výplaty snížily o osm procent na 23 259 korun. Špatně jsou na tom i vedoucí knihoven a muzeí, u nichž došlo k 2,8procentnímu poklesu platů na 37 152 korun.



Variabilní bonusy



Podle průzkumu Mercer mezi téměř dvěma stovkami firem v Česku pokračuje trend vyššího podílu motivační složky na celkové odměně. Cílové bonusy jsou na rozdíl od předchozích let aspoň zčásti svázány s hospodářským výsledkem firmy. "Rozdíly mezi plánovanými a vyplacenými bonusy ukazují, že firmy pečlivě stanovují své cíle a jejich dosažení zaměstnanci není samozřejmé. Procenta bonusů se řádově neliší od předchozích let a pohybují se od 10 u nižších pozic po 40 až 50 u top managementu.



Autor: Kateřina Hovorková


<br><img src="http://mufin.fi.muni.cz/profimedia/bigImages/0041258910" height=200><img src="http://mufin.fi.muni.cz/profimedia/bigImages/0004252451" height=200><img src="http://mufin.fi.muni.cz/profimedia/bigImages/0008185432" height=200><img src="http://mufin.fi.muni.cz/profimedia/bigImages/0029415778" height=200><img src="http://mufin.fi.muni.cz/profimedia/bigImages/0003324475" height=200><h1>15282</h1>Sprejer zemřel po skoku z jedoucího vlaku, utíkal před průvodčím



Dopravu na železniční trati mezi Děčínem a Prahou zastavila ve čtvrtek večer tragická událost. Zaměstnanec Českých drah nachytal v rychlíku jedoucím do Děčína při činu mladého sprejera. Mladík před ním utíkal a poté vyskočil z jedoucího vlaku. Svým zraněním na místě podlehl.



Rychlík jel stokilometrovou rychlostí.  |



Neštěstí se stalo ve čtvrtek kolem 19:45 nedaleko železniční zastávky ve Hněvicích na Litoměřicku. Osmnáctiletého muže ze Štětí, který posprejoval interiér vagonu, nachytal zaměstnanec Českých drah.



"Muž vyskočil z vlaku jedoucího stokilometrovou rychlostí poté, co utíkal před vlakovou četou," uvedl mluvčí Drážní inspekce Jan Kučera. Rychlík jel z Prahy do Děčína a podle něj se jednalo o starou soupravu, kde dveře vagonů nejsou během jízdy blokované.



Okolnosti smrti mladého muže zjišťují litoměřičtí policisté. "Událost vyšetřujeme, výsledky soudní pitvy zatím nejsou k dispozici," uvedla policejní mluvčí Pavla Kofrová.



Tragická událost na necelé dvě hodiny zastavila na trati železniční dopravu. "Trať mezi Hněvicemi a Dolními Beřkovicemi byla kvůli vyšetřování téměř na dvě hodiny uzavřená," řekl mluvčí ČD Petr Šťáhlavský. Náhradní dopravu zajistily autobusy.



Autor: oks Ondřej Kůs


<br><img src="http://mufin.fi.muni.cz/profimedia/bigImages/0048244738" height=200><img src="http://mufin.fi.muni.cz/profimedia/bigImages/0002449176" height=200><img src="http://mufin.fi.muni.cz/profimedia/bigImages/0002449066" height=200><img src="http://mufin.fi.muni.cz/profimedia/bigImages/0048191411" height=200><img src="http://mufin.fi.muni.cz/profimedia/bigImages/0055478413" height=200><h1>12471</h1>Jídla, která museli zakázat



Všechny z následujících jídel a nápojů platí za vybrané delikatesy, ale jejich ochutnání může být to poslední, co v životě uděláte. Navíc jde o lahůdky, které jsou v některých státech zakázané, ať už ze zdravotního nebo etického hlediska.



Pozor, dostanete-li na svých cestách chuť na některé z následujících jídel, mohla by se na vaši hostinu dostavit i návštěva, s níž nebudete počítat |



1. Čtverzubec fugu



Relativně nenápadná ryba přestane být nenápadná v okamžiku napadení. Potom začne polykat vodu nebo vzduch a je schopná několikrát zvětšit svou velikost. Dává tak útočníkovi najevo, že se má držet dál.



Nejúčinnější ochranu proti predátorům jí však poskytuje především jeden z nejprudších jedů v živočišné říši, tetrodoxin. Smrtelný jed v těle ryby vyrábějí bakterie, jejichž zdrojem jsou usazeniny na mořském dně. Bakteriemi se ryba nakazí už v útlém věku a jejich výsledkem je velké množství toxinu vyskytujícího se především v kůži a vnitřnostech.



I přesto se však maso čtverzubce fugu stalo vyhledávanou a vyhlášenou pochoutkou ve východní Asii. Například v Japonsku se však nesmí konzumovat už od roku 1983.



Neodbornou přípravou ryby, při které se maso potřísnilo jedem z vnitřností nebo kůže, totiž docházelo ke stovkám otrav.



A rozhodně nejde o nijak příjemnou smrt, po několika hodinách po zkonzumování byť i několika miligramů toxinu se dostavuje brnění rtů, následuje znecitlivění, nejprve ochrnou končetiny a následně i dýchací svaly.



2. Absint



Přesný původ absintu není známý, ale pravděpodobně se tento silný alkoholický likér začal poprvé komerčně vyrábět kolem roku 1797.



Své jméno získal podle jedné ze svých ingrediencí, kterou je Artemisia absinthium, tedy pelyněk. Absint měl skutečně raketový nástup. Obrovskou oblibu získal zejména ve Francii.



Tvrdilo se o něm, že probouzí kreativitu, způsobuje halucinace a působí jako afrodisiakum. Milovali ho zejména bohémové, kteří mu přezdívali zelená víla (fee verte), a traduje se, že pod jeho vlivem si například Van Gogh uřízl ucho.



Jeho psychotropní účinky měly být způsobeny obsahem thujonu, ale názory odborníků na jeho účinky se různí. Záleží totiž především na množství thujonu, který je v absintu obsažen.



Tento alkaloid totiž při nadměrném užívání působí degenerativně na centrální nervovou soustavu. Dalším problémem je víc než sedmdesátiprocentní obsah alkoholu, který z něj činí jeden z nejsilnějších alkoholických nápojů, které vůbec můžete sehnat.



Pro jeho škodlivé účinky byla výroba a distribuce v roce 1912 zakázána ve Švýcarsku a o tři roky později ve Francii. Zákaz se posléze rozšířil do mnoha zemí Evropy.



Ačkoli po roce 2000 některé z nich zákaz uvolnily, v mnohých absint stále patří mezi zakázané nápoje.



3. Foie gras



Husí nebo kachní játra jsou například v mnohých amerických státech zakázána nikoli kvůli zdravotním účinkům, ale kvůli etice.



Foie gras se totiž získávají překrmováním hus nebo kachen. Aby se vytvořila co nejtučnější játra, husy a kachny jsou násilně překrmovány (do volete je jim vtlačováno zrní, kukuřice nebo kaštany) a omezovány v pohybu (v některých chovech je dokonce zakopávají do děr v zemi).



V důsledku toho se u nich játra zvětší až desetkrát oproti své normální velikosti a ztuční. Ptáci jsou poté zabiti v podstatě předtím, než by je zabila zvětšená játra.



Kvůli neetickému získávání jsou foie gras například od roku 2006 zakázána v Chicagu.



4. Casu marzu



Tradiční pochoutka obyvatel Sardinie vám možná bude připadat poněkud nechutná, ale místní na ni nedají dopustit a tvrdí, že jde o skutečnou delikatesu.



Casu marzu je druh ovčího sýra záměrně infikovaný larvami Piophila casei (sýrohlodky drobné). Pojídá se ve stadiu, kdy larvy sýrovou hmotu už prakticky rozloží. Problém je v tom, že se konzumuje s živými larvami.



První zádrhel přichází ještě před samotnou konzumací, protože larvy jsou schopné vyskakovat až do výšky patnácti centimetrů. Pokud se vám sýr podaří dopravit bez újmy do úst, ještě nemáte vyhráno.



Protože larvy se do vašeho trávicího systému dopraví živé, než je stihnete strávit, mohou se dostat až do střeva. Mohou poškodit jeho stěnu – a způsobovat tak zvracení, krvavý průjem a další vážné zdravotní problémy.



I když je tento sýr zakázaný kvůli zdravotnímu ohrožení, které při jeho konzumaci hrozí, na mnoha místech Sardinie patří stále mezi vyhledávané pochoutky. Domorodci tvrdí, že larvy mu dodávají mimořádně krémovou chuť.



Autoři: Xman.cz , Karel H. Toman; Foto casu marzu: wikipedie.org


<br><img src="http://mufin.fi.muni.cz/profimedia/bigImages/0003463076" height=200><img src="http://mufin.fi.muni.cz/profimedia/bigImages/0069819686" height=200><img src="http://mufin.fi.muni.cz/profimedia/bigImages/0012827024" height=200><img src="http://mufin.fi.muni.cz/profimedia/bigImages/0001124966" height=200><img src="http://mufin.fi.muni.cz/profimedia/bigImages/0003463078" height=200><h1>04900</h1>Vědecký pracovník si před Vánoci bere dovolenou, aby mohl prodávat kapry



Osmadvacetiletý Karel přes rok pracuje jako vědecký pracovník, studuje postgraduální studium a pár dní před Vánoci se promění v prodejce kaprů. Kuchat rybu se naučil při pytlačení a není mu líto vzít si dovolenou na to, aby mnozí z nás měli ke štědrovečerní večeři toho správného kapra.



Prodej kaprů trvá již několik dní. |



Jak jste se k této práci dostal?

Než šel můj kamarád na VŠ, studoval střední rybářskou školu a ryby prodával už od prváku. Ve třeťáku jeho šéf sháněl prodejce a on věděl, že rybu vykuchat umím, tak mně to nabídl a já přijal. Pro studenta to je příjemný přivýdělek, i teď se mi to hodí.



Prodáváte kapry poprvé nebo si tím přivyděláváte každý rok?

Letos budu prodávat sedmým rokem.



Co děláte po zbytek roku, když v zimě prodáváte kapry?

Pracuji v molekulárně biologické laboratoři jako vědecký pracovník.



Vyděláte si tolik, že třeba v lednu nemusíte pracovat?

Ne, to opravdu ne. Výdělek závisí na mnoha věcech. U našeho šéfa dostaneme 2 000 korun jako paušál a zbytek máme za opracování ryb a to, co nám lidé nechají od cesty. Podstatnou měrou se na výdělku podepíše i poctivost prodejce a okolní teplota (pokud mrzne, tak namrzá voda na váze a každá ryba je rázem o něco těžší). No a samozřejmě kolik ryb se prodá a kolik je na stánku lidí. Já osobně jsem vcelku poctivý, na stánku jsme dva. V noci si ryby hlídáme sami a nemusíme tedy nikoho platit. No a za 4 dny mívám lehce přes 10 000 korun. Celkem člověk u stánku stráví 80 hodin, takže to vychází asi na 130 korun za hodinu.



Co všechno musíte při své práci zajistit?

Musím si sehnat dodávku, ve které budeme spát a nástroje na opracování ryb. Kádě, váhu, stůl, hadice a ryby nám dodá šéf.



Baví vás tato sezónní práce?

Ano, s kolegou je legrace a baví mě kontakt se zákazníky. Kdyby mě to štvalo, tak to nedělám.



Vy jste biolog. Je pro vás tedy zabití a vykuchání kapra snazší?

Ne, s tím, co jsem se učil na škole, to nemá nic společného. Pracovat s masem mě vždy bavilo a vcelku mi i šlo. Ryby jsem se naučil opracovat zamlada, když jsem pytlačil.



Nezatoulala se vám někdy do kádě nějaká jiná ryba?

Občas je tam malý karas, okoun nebo línek, ale většinou v dost hrozném stavu.



Jaký je úhyn během prodeje a co se s mrtvými kapry pak děje?

Za těch sedm let mi nepošla žádná ryba. Rybáři s rybami nakládají jako s uhlím a on konec konců, při těch objemech ryb se kterými manipulují, není individuální přístup možný. Obecně ryby, které jsou v kádích, jsou dost potlučené, odřené a tak. Například pokud kapr při nakládání spadne ze čtyř metrů z korby nákladního auta, tak mu to moc neprospěje, ale zůstává živý a pojde až za několik dní. Takto zraněná ryba se staví na bok a má trochu jinou barvu. Jestliže v kádi vidím nějakou rybu, která nevypadá fit, tak ji co nejdříve prodám někomu, kdo nechce živou a je to vyřešeno. Pokud některá ryba uhyne, hodí se do živočišného odpadu, který skončí v kafilerii.



VIDEO: Můj job díl 17. - Prodejce kaprů



Pro zobrazení videa musíte mít zapnutou podporu JavaScriptu



Co se stane s rybami, které neprodáte?

Odebere je zpět rybářství, které nám je dodalo a ty naše vozí do průmyslové zpracovny (jatka pro ryby), je možné je vrátit zpět na sádky.



Co všechno prodejci musí umět? Máte nějaké speciální školení?

O žádném školení nevím, akorát je potřeba průkaz pro práci v potravinářství. Dobrý prodejce by měl umět kompletně opracovat rybu pod 5 minut. Měl by umět s rybou manipulovat (vylovit ji, položit na váhu a zabít) tak, aby se mu při práci několikrát nevysmekla. Měl by umět násobit z hlavy necelá čísla (např. 2,4x85). Většina majitelů stánků ale nijak neprověřuje, co kdo umí, takže prodejce v podstatě nemusí umět nic, akorát je to na něm potom při práci vidět.



. nenechte si ujít seriál o úspěšných podnikatelích



Připravili jsme pro vás seriál rozhovorů se zajímavými osobnostmi, které se pustily do netradičního podnikání a uspěly. V jednotlivých dílech se s vámi podělí o své zkušenosti ze světa byznysu mimo jiné i známí herci, zpěváci či modelky.



V předchozích dílech jste se mohli například dočíst, jaké to je, podnikat v showbyznysu, obchodovat s kávou či prodávat zbraně.



Čtěte další příběhy známých i méně známých podnikatelů



Máte nějakou veselou historku z prodeje?

Ale jo, většinou se nasmějeme dost, akorát je to krapet monotónní: Pudl se zamazal od krve, vypadá legračně a majiteli to vadí. Za pudla lze dosadit dítě nebo kožich.



No, potom jedna politicky nekorektní: Odpad z ryb se odhazuje do kýble, který nevypadá moc chutně (asi jako kýbl vnitřností) a přijelo auto Asiatů pro rybu. Jeden spatřil odpad a že ho koupí. No, pravil jsem, že není na prodej a dotyčného jsem podaroval. Nevím, co dělal s 30 kg toho sajrajtu, ale s kolegou jsme žertovali, že má čínskou restauraci. Dost lidem nepřijde legrační ani jedna, ale v tom případě by se některým nezdála veselá celá tato práce.



Věnujete se ještě nějaké jiné sezónní práci? Jako například pletení pomlázek?

Ne, tohle je jediná. Pomlázku neumím (smích)



Jíte na Vánoce kapra?

Ano, ale jen kousek, kvůli tradici. Řízek mi moc nechutná, ale rybí polévku mám rád.



Autor: Monika Hrušová


<br><img src="http://mufin.fi.muni.cz/profimedia/bigImages/0001295674" height=200><img src="http://mufin.fi.muni.cz/profimedia/bigImages/0004708799" height=200><img src="http://mufin.fi.muni.cz/profimedia/bigImages/0011485127" height=200><img src="http://mufin.fi.muni.cz/profimedia/bigImages/0004708807" height=200><img src="http://mufin.fi.muni.cz/profimedia/bigImages/0004708805" height=200><h1>00881</h1>Na sedmi kilometrech 92 vodopádů. Plitvice, říše Vinnetoua



24. července 2009 7:43



Připadáte si tu jako v ráji. Tyrkysová jezera, impozantní vodopády, bílé skály. Není divu, že Plitvická jezera jsou nejen přírodním skvostem Chorvatska, ale i pod ochranou UNESCO. V 60. letech si krajinu bývalé Jugoslávie vybrali západoněmečtí režiséři k natáčení zfilmovaných románů Karla Maye.



Další 2 fotografie v galerii



Chorvatsko, Plitvická jezera |



Jugoslávská krasová oblast i přímořské regiony byly vhodnou filmovou kulisou pro celou sérii mayovek, od klasických indiánek přes středněvýchodní epizody po jihoamerickou sérii. Na Balkáně se natáčelo v 60. letech na řadě míst - u Plitvických jezer, na řece Zrmanje, u vodopádů Krka, v kaňonu Paklenice a v mnoha oblastech Černé Hory.



S diváky filmaři hráli samozřejmě habaďuru, některé záběry byly pořízeny v místech, kde by to jejich pozdější návštěvník ani nečekal.



Nejlepší mayovce, Pokladu na Stříbrném jezeře, kralovala Plitvická jezera, konkrétně Kaluderovac. Tady opravdu jeli Vinnetou s Old Shatterhandem přes osmdesát metrů dlouhé jezero až k tajemné jeskyni, i když ta je jen mělkou dírou ve vápencovém svahu. Potyčku s indiánským strážcem a zabíjení kvůli zlatému pokladu si režisér Harald Reinl nechal do ateliéru.



Zájem odstartovaly mayovky



Plitvická jezera turisté objevili už koncem 19. století, ale proběhlo to bez valného zájmu. Po desetiletích občasných návštěv a hlavně po skončení druhé světové války si jugoslávská vláda uvědomila význam celého území a oblast jezer vyhlásila v roce 1949 za národní park.



Ani padesátá léta zrovna turistice nepřála a když, tak lidé raději jezdili k Jadranu, než aby se trmáceli po špatných cestách někde ve vnitrozemí.



Zdejší turistický boom "odpálil" až režisér Reinl, který si pro natáčení přepisů Mayových románů vyhlédl právě tuto oblast. Na území pod Malou Kapelou a Plešivcem je možné na ploše 30 000 hektarů napočítat 16 různě velkých krasových vodních ploch ležících stupňovitě nad sebou.



U Plitvického Leskovace se rozprostírá velké Proščanské jezero, které od Horních a Dolních jezer oddělují první vodopády. Na vodopády tu narazíte doslova všude, na zhruba sedmikilometrovém úseku je jich celkem 92, přičemž výškový rozdíl mezi jezery činí 156 metrů. Největší je na spodním konci jezera Kozjak, které má rozlohu přes čtvereční kilometr.



Od roku 1992 je Plitvicko vyhlášeno přírodní památkou UNESCO. Je tak zamezeno jakémukoliv zásahu člověka do přírody, takže zde neprobíhá ani tzv. sanitární kácení lesa. Ten je opravdu krásný, tvoří ho buky, jedle, smrky a javory. V horách žijí dosud vlci, divočáci, divoké kočky a vydry, orli a supi.



Točilo se v Paklenici, Trogiru i u moře



Vinnetouovské příběhy se ale netočily pouze na Plitvicích. Značnou část scenérií si vybrali filmaři na řece Krka. Tady se koupala Bílá holubice, o kus dál u Rošského vodopádu pak jezdili na kanoi oba nerozluční filmoví bratři.



V nádherné přírodní rezervaci Paklenica, ležící u pobřeží kousek za Starigradem, natáčeli úvodní sekvence Pokladu, přepadení dostavníku. V Posledním výstřelu tady padala lavina kamení na Shatterhanda, natáčelo se zde také Mezi supy.



Pohoří Velebit, konkrétně horskou skupinu Mali Alan, využili filmaři jako Nugget-tsil, tady zastřelili Nšo-či i jejího otce Inču-čunu. V těchto místech zasáhl Rollins winchestrovkou Vinnetoua.



V mnoha záběrech se také objevila Grobická polje u Rijeky, byla tu postavena i pevnost Niobara, Butlerův ranč či tábor Kiovů. Záběry z krápníkových jeskyní se točily v Postojné ve Slovinsku.



Město Trogir se změnilo na guvernérovo sídlo Santa Fé, architektura Středomoří tak nahradila španělský sloh tehdejší Ameriky.



levné volání do Chorvatska



s klikniavolej.cz za 1,19 Kč



A co nádhera Rio Pecos, nad nímž měli Meskalerové svá puebla? Tu je nutno hledat na řece Zrmanja nedaleko Plitvic. Tady pádloval o život Old Shatterhand, když ho rozzuřený Inču-čuna chtěl zabít tomahavkem. Na okraji kaňonu se připravovala u kůlů strašná smrt pro chycené zálesáky.



Kus Pokladu se filmoval přímo u moře, konkrétně v úzkém fjordu proti ostrovu Ráb.



Jeskyně z Rudého gentlemana je zase v Limském kanálu na Istrijském poloostrově. Každou sezonu zde stavějí výletní lodě, aby návštěvníci nezapomněli, kam bandita Luka přivedl svého šéfa Frederika Foresterra, aby mohli vyhladit obklíčené a ukryté indiány.



Krajina kolem Vranského jezera zase posloužila v Posledním výstřelu jako místo, kde sídlili Jicarillové, odkud Sam Hawkins za pomocí ohňostroje osvobozoval Vinnetoua a Old Shatterhanda.



Je řada míst, která stojí za shlédnutí a jež jsou připomínkou filmových westernů. Ale Plitvická jezera jsou perlou na jejich koruně. Rozhodně stojí za to, až pojedete v létě k Jadranu, udělat si u chorvatského Karlovace odbočku a projít si místa nekončícího dětství.



Může se hodit



Plitvická jezera

Vstupné od dubna do října v kunách:

dospělí 110 kun, skupiny nad 15 lidí - 100 kun na osobu, děti od 7 do 18 let 55 kun, děti do 7 let zdarma

1 kuna = 3,505 Kč (k 24. 7. 2009)



Cena zahrnuje jízdné speciálním autobusem a parníčkem v rámci vybraného programu prohlídky. Vstupenka platí jeden den, ale v případě delšího pobytu, čímž je míněno ubytování v ubytovacích zařízeních v rámci národního parku, se může prodloužit na recepci ubytovacího zařízení. Návštěva je možná i se psem, musí však být na vodítku.

Parkovné není zahrnuto v ceně vstupenky a platí se zvlášť:

za osobní auto: 7 kun/hodinu

za obytný vůz, automobil s přívěsem a autobus: 70 kun za den,

motocykl: zdarma

Více na: www.np-plitvicka-jezera.hr



Zdroj: Mapy © PLANstudio



Autoři: pro iDNES.cz , Vratislav Konečný


<br><img src="http://mufin.fi.muni.cz/profimedia/bigImages/0055938828" height=200><img src="http://mufin.fi.muni.cz/profimedia/bigImages/0077189772" height=200><img src="http://mufin.fi.muni.cz/profimedia/bigImages/0077191939" height=200><img src="http://mufin.fi.muni.cz/profimedia/bigImages/0052155078" height=200><img src="http://mufin.fi.muni.cz/profimedia/bigImages/0014374767" height=200><h1>03758</h1>Mezi zaměstnanci stoupá zájem o zdravotní benefity



Zaměstnanci mají o příspěvky na zdravotní péči, sportovní aktivity a wellness programy stále větší zájem. Evropské firmy loni věnovaly více peněz na zdravotní benefity pro své zaměstnance, a to v průměru o 3,3 procenta. V České republice stouply náklady na zdravotní bonusy o 1,8 procenta.



93 % zaměstnavatelů ze zemí, kde je zdravotnictví financováno především z daní, poskytuje pracovníkům nějaký zdravotní program.  |



Zajímavé výsledky přinesl průzkum společnosti Mercer, kterého se zúčastnilo 556 zaměstnavatelů ze 14 evropských zemí. Růst nákladů pro zaměstnavatele způsobil především růst cen zdravotnických služeb, i to, že zaměstnanci zdravotních benefitů více využívali.



Může se hodit



Hledáte práci nebo toužíte po změně? Vybírejte z denně žhavých pracovních nabídek na jobDNES.cz



"Vlády přesouvají náklady na zdravotní péči na zaměstnavatele a občany formou snížení daňových odpočtů, omezením rozsahu veřejného zdravotního systému, vyšší mírou spoluúčasti v něm. Zaměstnavatelé jsou rovněž pod vlivem zaměstnanců a odborů, kteří vytvářejí tlak na vylepšení či rozšíření nabízených benefitů. O zdravotnické bonusy je zájem stále větší," říká konzultant společnosti Mercer Paolo Fradinho.



Peníze na zubaře i na wellness



Zdravotní benefity zahrnují nejen zdravotní péči poskytovanou zaměstnavateli, ale také úhradu léčby kritických onemocnění, řadu asistenčních programů pro zaměstnance, příspěvky na stomatologickou péči, na oční lékařství, na pravidelné zdravotní prohlídky, na sportovní a wellness aktivity.



Studie ukázala, že v zemích, kde je zdravotnictví financováno především z daní (Irsko, Velká Británie, Portugalsko, Španělsko a Itálie), téměř všichni zaměstnavatelé, přesně 93 procent, poskytují nějakou formu zdravotního programu.



Oproti tomu v zemích, kde je zdravotnictví financováno hlavně systémem zdravotního pojištění (Rakousko, ČR, Francie, Německo, Polsko, Švýcarsko a Nizozemí), nenabízí krytí zdravotní péče ani tři čtvrtiny zaměstnavatelů. Štědrý a dobře fungující systém veřejného zdravotnictví tak ubírá těmto benefitům na atraktivitě.



Češi dávají přednost volnočasovým benefitům



Zaměstnavatelé v zemích, kde je zdravotnictví financováno především z daní, zaznamenali zvýšení nákladů na zdravotní benefity v průměru o 3,7 procenta. V zemích financujících své zdravotnictví především prostřednictvím zdravotního pojištění byl růst nákladů nižší, v průměru o 2,9 procenta.



Britští a irští zaměstnavatelé uváděli největší nárůst nákladů (v obou případech 4,9 procenta), následovalo Portugalsko (4,1 procenta) a Nizozemsko (3,7 procenta). Na druhé straně nejnižší nárůst nákladů byl u zaměstnavatelů z Německa (1,7 procenta) a České republiky (1,8 procenta).



"Německo a Česko mají relativně štědrý systém veřejného zdravotnictví. Zaměstnavatelé tedy raději poskytují pracovníkům volnočasové benefity a programy zaměřené na prevenci. V těchto zemích nejsou zaměstnavatelé tolik vystaveni riziku růstu cen ve zdravotnictví. To je pravý opak situace ve Velké Británii či Portugalsku," upozorňuje Fradinho.



Autor: kah Kateřina Hovorková


<br><img src="http://mufin.fi.muni.cz/profimedia/bigImages/0011918021" height=200><img src="http://mufin.fi.muni.cz/profimedia/bigImages/0006786085" height=200><img src="http://mufin.fi.muni.cz/profimedia/bigImages/0006786083" height=200><img src="http://mufin.fi.muni.cz/profimedia/bigImages/0004543724" height=200><img src="http://mufin.fi.muni.cz/profimedia/bigImages/0006207983" height=200><h1>06945</h1>Vyzrajte nad složitými GSM kódy. Telefon vás poslechne na slovo



Ačkoli má většina mobilních telefonů široké možnosti nastavení, občas se může hodit mnohem transparentnější cesta. Tou jsou kódy sítí GSM, díky kterým můžete obsluhovat například konferenční hovor nebo zablokovat či přesměrovat hovory.



 |



Na první pohled vypadá výčet kódů GSM velmi složitě, na ten druhý vám ale bude jejich výhoda hned jasná - jejich zadáním máte naprostou jistotu provedené operace. Zkrátka přesně víte, co jste právě udělali. Stačí je vyťukat na klávesnici telefonu a jednoduše odeslat stejně jako odchozí hovor (zelený telefonek či jiná klávesa k tomu určená).



Dnešní telefony těchto kódů využívají přímo ve své nabídce, lze odtud snadno nastavit v podstatě úplně stejné parametry chování sítě. Některé možnosti nastavení vám ale zůstanou utajeny, výrobci je ve svých telefonech nepodporují (blokování SMS zpráv nebo datových přenosů).



Ve složitém výčtu různých kódů navíc není těžké se zorientovat. Stačí vědět, že jednotlivé kódy jsou stejné pro všechny sítě. Není tedy třeba rozlišovat mezi tím, jakého používáte operátora. Praktickou pomůckou může být i pochopení významu znaků hvězdička (*) a křížek (#):



Znak



Význam znaku



aktivace



registrace a aktivace



zjištění stavu



zrušení registrace (pozastavení)



deaktivace a zrušení registrace



Po aktivaci tedy máte na výběr mezi pozastavením (zrušení registrace), nebo celkovým zrušením dané služby (deaktivace a zrušení registrace). Rozdíl je ten, že při pozastavení služby si síť pamatuje telefonní číslo, kterého se nastavení týkalo (např. číslo, na které jste přesměrovali své hovory), zatímco deaktivací vymažete veškeré nastavení služby.



Další praktickou pomůckou, která platí u všech tuzemských mobilních sítí, jsou kódy jednotlivých služeb. Ty poté slouží k upřesnění vašeho požadavku. V přehledu jednotlivých příkazů níže tak stačí příslušný kód doplnit za popis "služba", tedy například pro blokování hlasových hovorů bude příkaz obsahovat kód 11. Nezadáte-li kód služby, bude příkaz platit na všechny služby (hlasové, datové, faxové...) v případě služby blokování či jen na hlasové služby v případě přesměrování:



Kód



Služba



Všechny služby



Hlasové služby



Datové služby



Faxové služby



SMS služby



Všechny služby kromě SMS



Datové a faxové služby



Přesměrování hovorů



Přesměrování hovorů je jednou z nejvyužívanějších služeb, kterou lze pomocí GSM kódů snadno spravovat. Přesměrování znamená, že se příchozí hovory v závislosti na nastavených podmínkách automaticky přesměrují na vámi zvolené číslo. To může být jiný mobil, pevná linka nebo i hlasová schránka. Nastavit lze podmíněné (v návaznosti na danou situaci) i nepodmíněné (všechny hovory) přesměrování. SMS zprávy nelze přesměrovávat, kód služby 16 tedy není podporován.



Služba přesměrování hovorů není zdarma. Zákazník vždy zaplatí sazbu odpovídající hovoru na telefonní číslo, kam byl hovor přesměrován. Pokud tedy budete mít službu aktivovánu a hovory budete například z čísla operátora T-Mobile přesměrovávat na mobilní číslo v síti O2, každý příchozí hovor vás bude stát stejně, jako byste ho běžně iniciovali ze svého telefonu. Výjimkou je pouze číslo hlasové schránky, na které je volání zdarma.



Službu přesměrování hovorů nelze kombinovat s blokováním hovorů, operátoři pak nemohou zaručit její správnou funkčnost. Služby navíc mohou využít většinou jen tarifní zákazníci, uživatelům předplacených karet jsou tato nastavení odepřena. Jedinou výjimkou je Vodafone, který kvůli zpoplatnění služby možnost její aktivace váže pouze na výši dostupného kreditu na předplacené kartě.



I v kódech pro nastavení přesměrování hovorů existuje jistá logika. Lze ji ostatně vypozorovat i z tabulky níže. Pro úplnost však uvedeme, že pro přesměrování všech hovorů (nepodmíněné přesměrování) se používá kód 21, pro přesměrování hovorů, na které neodpovídáte, je určen kód 61, hovory při nedostupnosti (není signál atp.) přesměrovává kód 62 a hovory, které odmítnete, nebo je obsazeno, přesměruje kód 67.



Přesměrování



Aktivace



Pozastavení



Reaktivace



Zrušení



Kontrola



všech hovorů (nepodmíněné)



**21*tel_číslo *slu ž ba#



hovorů, na které není odpověď *



**61*tel_číslo *slu ž ba #



hovorů v případě nedostupnosti



**62*tel_ čí slo*slu ž ba#



hovorů, když je obsazeno



**67*tel_ čí slo*slu ž ba#



* U podmíněného přesměrování pro hovory, které nezvedáte, je možné určit čas, po kterém dojde k přesměrování. Tento nepovinný parametr se zadává v sekundách. Příkaz pak má tvar **61*tel_ čí slo*slu ž ba** č as#



Pro snadnou správu přesměrování jsou k dispozici i kódy pro hromadné rušení. Řetězec znaků ##002# zruší všechna přesměrování, ##004# pak pouze všechna podmíněná přesměrování hovorů.



Blokování hovorů



Stejně jako přesměrování lze pomocí GSM kódů nastavit i blokování hovorů. Tato služba umožňuje zakázat uskutečnění některého typu hovorů, například odchozích či mezinárodních. To se hodí zejména v případě, že se chystáte poskytnout první mobil s tarifem své ratolesti a chcete mít jistotu, že neprovolá za měsíc vaši výplatu.



Opět se nedoporučuje tuto službu kombinovat s přesměrováním hovorů, služby mohou vzájemně kolidovat. Zároveň i zde platí podobná omezení pro majitele předplacených karet; Vodafone nastavení nebrání, T-Mobile umožňuje pouze blokování příchozích hovorů v roamingu a O2 má tyto služby u předplacených karet zcela zakázány.



K blokování hovorů je potřeba znát heslo, které je přednastaveno sítí. Pro Telefóniku O2 je toto heslo 9999, T-Mobile a Vodafone používá 0000. Heslo si lze změnit příkazem *03*330*starý_kód*nový_kód*nový_kód#. I kódy pro blokování hovorů mají jistou logiku, z důvodu rozsáhlosti ji ale již nebudeme vyjmenovávat. Patrná je ostatně z tabulky níže.



Blokování



Aktivace



Zrušení



Kontrola



všech odchozích služeb



*33*heslo *slu ž ba#



#33*heslo#



všech odchozích služeb do zahraničí



*331*heslo *slu ž ba #



#331*heslo#



všech odchozích služeb v roamingu vyjma místních hovorů a hovorů do ČR



*332*heslo *slu ž ba#



#332*heslo#



všech příchozích hovorů



*35*heslo*služba #



#35*heslo#



všech příchozích hovorů v roamingu



*351*heslo*služba #



#351*heslo#



Samozřejmě i v případě blokování hovorů je k dispozici kód, kterým lze hromadně všechna aktivní nastavení zrušit. Stačí odeslat řetězec znaků ve tvaru #330*heslo#.



Kódy, které se mohou hodit



Kromě výše zmíněných kódů existují i další, například pro ovládání konferenčních hovorů. Jejich užití je ale spíše matoucí, v tomto případě bychom tak doporučovali spolehnout se na nabídku telefonu.



Praktické použití nalezne jistě funkce pro zamezení identifikace hovoru, tedy skrytí vašeho telefonního čísla (CLIR). V takovém případě využijete kód *#31# pro zamezení identifikace pro všechny hovory, případně #31#tel_číslo jen pro následující hovor. V případě aktivní služby lze kódem *31#tel_číslo vyvolat výjimku a následující hovor číslo zveřejnit.



Hodit se mohou i kódy pro změnu bezpečnostních hesel ke kartě SIM, tzv. kódy PIN a PIN2. Kód PIN2 slouží k nastavení některých speciálních služeb na kartě SIM. Pro změnu PIN kódu stačí zadat řetězec ve tvaru **04*starý_PIN*nový_PIN*nový_PIN#, v případě trojího špatného zadání pak **05*kód_PUK*nový_PIN*nový_PIN#. U kódu PIN2 platí řetězec **042*starý_PIN2*nový_PIN2*nový_PIN2#, respektive **052*kód_PUK2*nový_PIN2*nový_PIN2# po jeho trojím špatném zadání.



Autor: Michal Hron


<br><img src="http://mufin.fi.muni.cz/profimedia/bigImages/0006220727" height=200><img src="http://mufin.fi.muni.cz/profimedia/bigImages/0054092845" height=200><img src="http://mufin.fi.muni.cz/profimedia/bigImages/0051687525" height=200><img src="http://mufin.fi.muni.cz/profimedia/bigImages/0009402234" height=200><img src="http://mufin.fi.muni.cz/profimedia/bigImages/0006220726" height=200><h1>09551</h1>Terapie tmou: žena zhubla tři kila a vyřešila psychické problémy



Sedm dní strávila paní Hana Holčáková ve tmě. Jako první dobrovolník si vyzkoušela extrémní terapii na vlastní kůži. "Chtělo by to možná ještě týden," říká o léčbě tmou paní Hana, které pomohla hlavně od psychických problémů.



grafie - Tma, terapie |



Beskydské rehabilitační centrum v Čeladné na Frýdecko-Místecku začalo se zkušebním provozem nové léčebné metody.



Terapie má začít v dubnu



Už v dubnu tam chtějí zahájit oficiální provoz, a tak po první dobrovolnici se do temnoty znovu na delší čas vydá psycholog Andrew Urbiš, aby pomohl doladit všechny detaily zařízení. To vzniklo z bývalého obchůdku v areálu lázní a je teprve druhým v Evropě.



"Žena, které se rozhodla léčbu otestovat, patří k mým dlouhodobým pacientkám a zvládla už několik netradičních technik. Proto jsem si ji vybral. Na testování této metody je potřeba mít určité zkušenosti," vysvětluje Andrew Urbiš, který strávil loni deset dnů v absolutní tmě ostravského protiatomového krytu.



Žena je s terapií spokojená. "Vyřešila jsem si tam sama se sebou problémy, které mě trápily. V poslední době se na mě sypaly starosti jedna za druhou. Hodně jsem se zklidnila. Překvapilo mě, když jsem doma zjistila, že lépe slyším i vidím. Zvláštní je, že i když jsem hodně jedla, zhubla jsem tři kila," dodává.



Po celý týden se živila nutričně bohatou tekutou stravou. Stejně jako Urbiš před časem v atomovém krytu cvičila na Orbitreku a své pocity zaznamenávala pomocí psacího stroje.



Pomůže manažerům i politikům



Podle Urbiše je terapie vhodná pro všechny, kdo žijí v trvalém napětí, přetížení a jiných náročných životních podmínkách. Tedy například pro manažery, politiky či pro osoby trpící syndromem vyhoření.



"Je to jakási generální údržba přetíženého nervového systému. Když vyřadíte veškeré senzorické podněty, kromě toho, že dovedete pociťovat změny teploty, tak nic nevidíte, nic neslyšíte. Kolem je absolutní ticho. V podstatě je to jakási specifická forma relaxace," dodává psycholog. Už nyní je o novou metodu velký zájem.



Autoři: MF DNES , Iva Jalůvková


<br><img src="http://mufin.fi.muni.cz/profimedia/bigImages/0012503138" height=200><img src="http://mufin.fi.muni.cz/profimedia/bigImages/0005293048" height=200><img src="http://mufin.fi.muni.cz/profimedia/bigImages/0005293046" height=200><img src="http://mufin.fi.muni.cz/profimedia/bigImages/0012767982" height=200><img src="http://mufin.fi.muni.cz/profimedia/bigImages/0050536437" height=200><h1>07604</h1>Osvěty není nikdy dost aneb jak si vychovat dokonalého manžela



10. července 2012 4:40



Neříká vám, že vás miluje, pravidelně zapomíná na výročí svatby, kytku naposledy přinesl, když vás žádal o ruku, a z nákupu pokaždé dovleče kupu zbytečností, ale nikdy ne máslo, pro které tam původně šel? To všechno ještě neznamená, že váš muž je ignorant a egoista. Jen potřebuje trošku popostrčit správným směrem.



Chcete, aby vám nosil květiny? Řekněte mu to.  |



Je to trochu klišé, ale bohužel zároveň i ta nejbytostnější realita. Naši partneři, ač na první pohled mužní jedinci, jsou svým způsobem dalším dítětem, které je nám dáno vychovávat. Navíc, na rozdíl od skutečných potomků, tak v jejich případě musíme činit nenápadně, aby si toho přetvářený pán tvorstva nevšiml a nezačal klást odpor.



Malý redakční průzkum vygeneroval následujících pár haprujících míst nejednoho partnerského soužití, pojďme se teď na ně společně podívat a zkusit najít řešení.



Kolikátého dneska je?



Jednou z nejčastějších manželských patálií je mužova selektivní paměť na data. Ještě žádná seriozní studie neodhalila příčinu toho, že termíny ligových zápasů a motorkářských srazů si pánové pamatují roky zpět i dopředu, zatímco data sňatků, výročí seznámení a narozenin své ženy udrží v hlavě sotva několik hodin.



Osvícené dámy proto vyvěšují ve svých bytech nápadné rodinné plánovací kalendáře, kam velikými písmeny značí (a zvýrazňovačem obtahují) všechny významné dny i s přesným označením události. Následně pak několik dní dopředu v krátkých intervalech kladou návodné otázky typu: "Miláčku, co kdybychom si o víkendu někam vyjeli, když máme v neděli to výročí svatby?" nebo "Irena dostala k narozeninám od svého muže nový mobil, copak asi dostanu příští středu já?"



Podobně to funguje i s pugétem. "Vím, že mému pragmatickému muži připadá nákup řezaných květin jako zbytečné vyhazování peněz, vždyť stejně uvadnou, říkává," přiznává třicetiletá Zdena. "Jenže já kytky dostávám ráda. Tak jsem ho zkrátka požádala, aby mi aspoň jednou za měsíc přinesl kytici, že mi tím udělá radost. Má mě rád, takže sice nechápe, ale nosí..."



Hladkou mouku neměli



Někteří muži nákupy nesnášejí a nákupním centrům i supermarketům se vyhýbají jako Dracula česneku, najdou se však i tací, kteří se v zásobování rodiny proviantem našli. I zde to ale občas drhne, zejména v případě, že je třeba "lovit" v neznámém prostředí (rozuměj novém obchodě s jinak seřazenými regály než mají v důvěrně známém), nebo když je třeba koupit něco netradičního: třeba sojovou omáčku nebo olivový olej.



"Ještě že existují mobily," raduje se čtyřicetiletá Martina. "Svému muži vždycky napíšu papírek se seznamem, co má koupit, přesto mi ale volá tak třikrát s dotazy jako: Co je to kornspitz? Kde mají kečup? Jaký je rozdíl mezi passatou a rajským protlakem?"



To manžel třiatřicetileté Pavly nevolá, ale vracívá se často z obchodu domů rozzloben a unaven. "Hladkou mouku neměli," lakonicky hlásí už ode dveří a myslí si, že tak zamete pod rohožku fakt, že ji nemohl najít a styděl se zeptat obsluhy. Ani partner pětatřicetileté Gábiny nenosí domů vše, co bylo na nákupním seznamu: "Prostě toho půlku zapomene, ale zato donese deset piv, která byla v akci..."



"Nedávno jsem svému chlapovi napsala na papírek: 10 rohlíků, ale obyčejných, ne těch zahnutých! Jaké myslíte, že koupil? Zahnuté, prý u nich byl přece vykřičník," krčí nechápavě rameny sedmadvacetiletá Zuzana.



Resumé: pište krátké a stručné seznamy (ideálně konkrétní značky zboží a gramáž) a buďte stále na telefonu.



Ale ty kalhoty jsou pohodlné!



Posledním zastavením budiž partnerova image. Ne, že by se vám nelíbil v riflích do pasu a triku s logem firmy, kde pracuje, jež měl na sobě, když jste se poprvé setkali. Přesto ale s léty soužití cítíte, že by se leccos dalo změnit k lepšímu.



Jenže narážíte na překážku. Tradice je nade vše. "Tenhle typ kalhot nosím už od střední a jsou moc pohodlné," odmítá váš drahý v trenkách za závěsem kabinky v obchodě vyzkoušet jiný, podle vás slušivější model. Na módní trendy ho pravděpodobně nenalákáte, zkuste to s cenou: "Ale tyhle jsou levnější, lásko," zašvitořte. "A máš v nich sexy zadek," můžete zkusit dodat.



Ne, není to podlá manipulace ani trapný pokus o domestikaci orla skalního, vy prostě jen svého muže milujete a ctíte jej. Tušíte však, že stejně jako vaše děti, i on vám bude jednou vděčný za to, že jste nenápadně a laskavě stála v pozadí jeho společenských i osobních úspěchů.



Autor: Johana Křížková


<br><img src="http://mufin.fi.muni.cz/profimedia/bigImages/0013717136" height=200><img src="http://mufin.fi.muni.cz/profimedia/bigImages/0002399357" height=200><img src="http://mufin.fi.muni.cz/profimedia/bigImages/0003279120" height=200><img src="http://mufin.fi.muni.cz/profimedia/bigImages/0000705810" height=200><img src="http://mufin.fi.muni.cz/profimedia/bigImages/0003279178" height=200><h1>14972</h1>Ředitel pražských základních škol čelí obvinění z držení dětské pornografie



Policie obvinila čtyřiačtyřicetiletého ředitele hned dvou základních škol v centru Prahy z držení dětské pornografie. Muž je v cele předběžného zadržení. Hrozí mu až tři roky vězení. Policisté nyní zjišťují, zda děti také například nezneužíval.



. |



Obviněným je Miroslav Galbavý, ředitel škol U svatého Štěpána ve Štěpánské a Legerově ulici. Informaci potvrdila iDNES.cz starostka Prahy 2 Jana Černochová.



"Policie mne kontaktovala včera. Podle zákona nemám způsob, jak věc personálně řešit a musím ctít presumpci neviny. Ředitele lze odvolat až po rozsudku soudu. Ale vzhledem k tomu, že policie navrhuje uvalit na pana Galbavého vazbu, nepředpokládám, že se v pondělí objeví v práci," řekla iDNES.cz Černochová.



Starostka si prý ihned pozvala zástupkyně obou škol a požádala je o svolání školních rad, kde by měli být rodiče podrobně informováni. Chce je také požádat o spolupráci s policií. Podle kriminalistů se totiž ředitel mohl podobného jednání dopouštět již od roku 2005.



"K tomu by mohli kriminalistům pomoci i rodiče dětí, kteří by s nimi měli o této problematice hovořit," uvedla mluvčí pražské policie Eva Miklíková.



Podezřelé počítače byly ve škole



Kauza začala začátkem roku na severní Moravě, kde kriminalisté vyšetřovali případy sdílení, distribuce a držení dětské pornografie. Přitom zjistili kontakty na další podezřelé do Prahy. Pražští policisté pak vypátrali konkrétní budovu, kde byly počítače používány k šíření dětské pornografie.



"Překvapením pro ně ale bylo, že nešlo o rodinný dům či byt, nýbrž o základní školu. Podrobné šetření je dovedlo ke konkrétním osobám, ze kterých nakonec vzešel jeden podezřelý. Jednalo se o muže, který je ředitelem hned dvou základních škol v centru Prahy," uvedla Miklíková.



Při domovních prohlídkách ve škole i v bytech zajistili podezřelé počítače a nahrávky, které musí prozkoumat znalec. Včera pak ředitele obvinili z přechovávání dětské pornografie a ohrožování mravnosti a požádali státního zástupce, aby ředitele poslal do vazby. Odborník také bude zjišťovat jeho duševní stav.



Kriminalisté zjišťují, zda se obviněný nedopustil také šíření pornografie, pohlavního zneužívání nebo ohrožování mravní výchovy mládeže.



Autor: jš Jiří Šťastný


<br><img src="http://mufin.fi.muni.cz/profimedia/bigImages/0007597268" height=200><img src="http://mufin.fi.muni.cz/profimedia/bigImages/0003270728" height=200><img src="http://mufin.fi.muni.cz/profimedia/bigImages/0008629108" height=200><img src="http://mufin.fi.muni.cz/profimedia/bigImages/0034717479" height=200><img src="http://mufin.fi.muni.cz/profimedia/bigImages/0008506730" height=200><h1>02343</h1>RWE zdraží plyn, domácnosti měsíčně zaplatí o 200 korun více



Domácnosti, které odebírají plyn od RWE, si budou muset od června připlatit. Společnost oznámila, že kvůli nárůstu cen ropy v posledních měsících zvýší ceny od června v průměru o 9,5 procenta.



. |



Průměrné domácnosti, která využívá zemní plyn na vaření, ohřev vody a vytápění, tak vzrostou měsíční náklady na plyn o 200 korun.



"Naše ceny kalkulujeme především podle cen ropných derivátů v posledním šestiměsíčním období. A právě ty v tomto rozmezí narostly na světových trzích o 44 procent. To je faktor, který se nám promítá do nákupních cen," uvedl Tomáš Varcop, člen představenstva RWE Transgas.



Nejvíce zdražení pocítí domácnosti, které plyn využívají k vytápění rodinného domu, na vaření i k ohřevu vody. Měsíčně si za plyn budou muset připlatit přes 300 korun. Naopak ten, kdo na plynu jen vaří, zaplatí měsíčně o 9 korun navíc.



Autor: jvo Jan Vodička


<br><img src="http://mufin.fi.muni.cz/profimedia/bigImages/0043304541" height=200><img src="http://mufin.fi.muni.cz/profimedia/bigImages/0004492888" height=200><img src="http://mufin.fi.muni.cz/profimedia/bigImages/0035383713" height=200><img src="http://mufin.fi.muni.cz/profimedia/bigImages/0013290311" height=200><img src="http://mufin.fi.muni.cz/profimedia/bigImages/0014387142" height=200><h1>14539</h1>Ostravská nemocnice testuje děti na drogy. Polovina jich neprošla



Unikátní projekt Městské nemocnice v Ostravě umožňuje rodičům, kteří mají podezření, že jejich dítě bere drogy, zjistit pravdu. Nemocnice děti a mládež testuje zdarma - potíž je ale v tom, že mnozí rodiče dítě k testům nedostanou.



Stále mladší děti mají podle odborníků zkušenost s marihuanou. |



Šestnáct dětí ve věku patnáct až osmnáct let otestovali od začátku letošního května na přítomnost některé z drog v Městské nemocnici v Ostravě. Polovina z testovaných měla s drogou zkušenost.



"Počítala jsem, že testovaných dětí bude více," řekla vrchní sestra psychiatrie Městské nemocnice Ostrava Radmila Vysloužilová.



"Pokud vím, tak jsme jedinou nemocnicí v zemi, která takovou službu poskytuje," podotkla.



Jak vypadá testování



Dítě odevzdá vzorek své moči. Laboratoř už za deset minut zjistí, zda v posledních třech týdnech bralo drogu. Pokud například kouřilo marihuanu před měsícem, test to spolehlivě nezjistí.



Nemocnice už testování zahájila v roce 2005, avšak kvůli nedostatku peněz a zájmu rodičů vodit děti k vyšetření testy skončily. Podle Radmily Vysloužilové to bylo také proto, že se o testech málokdo dozvěděl.



"Přitom výsledky některých testů byly alarmující," tvrdí vrchní sestra. Vzpomíná, jak spolu s kolegyněmi ustrnuly, když dostaly výsledky vyšetření třináctiletého chlapce.



"Byl pozitivní na marihuanu i na pervitin," podotkla Vysloužilová. Chlapec pak zkoprnělým sestrám vysvětloval, co je skleněná trubička na marihuanu a prozradil jim i další podrobnosti o drogách.



Letos v květnu nemocnice testování i díky grantu obnovila a dosud zaznamenala dvacet pět telefonických dotazů. "Ale ne všem rodičům se k nám zřejmě podaří své děti přivést," konstatovala Radmila Vysloužilová.



Z celkově šestnácti odběrů moči byla polovina negativních a polovina pozitivních. "Nejčastěji se ve výsledcích odběrů projeví přítomnost marihuany, ale nechybí ani pervitin či heroin."



Nejmladším pozitivně testovaným dítětem byla dívka narozená v roce 1995, u které pozitivní výsledek odběru prokázal marihuanu. Šestnáctiletý chlapec měl pozitivní výsledek s heroinem.



Jak mám dítě k testu dostat? ptají se rodiče



"Podle dosavadních výsledků odběrů nám vychází jako nejohroženější věková skupina ve věku 15 až 17 let," prohlásila vrchní sestra Vysloužilová.



Rodiče si mohou kdykoliv zavolat na telefonní číslo ostravské Protialkoholní záchytné stanice Městské nemocnice Ostrava 596 638 565, kde mohou popsat chování svého dítěte a poradit se, jak dál postupovat.



A na co se rodiče ptají nejčastěji? "Zda jsou testy opravdu zdarma, jakým způsobem probíhají, rodiče se ptají i na to, jakým způsobem dítě do ambulance na odběr dostat," přiblížila sestra.



Anketa



Nechali byste své dítě testovat na drogy?



Ano 1928



Ne 965



Autor: baď Jaroslav Baďura


<br><img src="http://mufin.fi.muni.cz/profimedia/bigImages/0054368175" height=200><img src="http://mufin.fi.muni.cz/profimedia/bigImages/0002383477" height=200><img src="http://mufin.fi.muni.cz/profimedia/bigImages/0011923305" height=200><img src="http://mufin.fi.muni.cz/profimedia/bigImages/0005626282" height=200><img src="http://mufin.fi.muni.cz/profimedia/bigImages/0005626277" height=200><h1>12605</h1>Nejnudnější věci, které dělají muži v posteli



Přílišná něžnost, neustálé žádosti o dovolení, mechanický a monotónní sex. Seznam věcí, kterými svou partnerku v posteli dokonale znudíte, je barvitý. Získat nálepku nudného milence je ještě o něco horší, než když si na sex s vámi partnerka nepamatuje.



Budete-li se nudných přešlapů v posteli dopouštět častěji, může se stát, že příště už dá přednost spánku |



Nejde o to, abyste každé ženě, která vaší postelí projde, přivodili mnohonásobný orgasmus, jakmile vás ale jednou zařadí do kategorie zoufale nudných mužů, můžete vsadit svou výplatu na to, že cesta do jejích kalhotek už pro vás zůstane zablokována.



Udělali jsme průzkum mezi ženami v našem okolí a zeptali se, čím je muž v posteli zcela určitě unudí do bezvědomí.



Příliš mnoho něžnosti



Naprostá většina dotázaných žen se shodla, že sice nechce mít v posteli surovce, ale raději snese jistou dávku hrubosti než přecitlivělou bábovku. Jestliže se jí bojíte dotknout a vaše laskání se odehrává v podstatě jen za pomoci konečků prstů, protože na víc neseberete odvahu, buďte si jistí, že nebudete mít úspěch ani u hyperstydlivé panny.



Vaše partnerka chce cítit, že má vedle sebe v posteli chlapa. Jistě, něžná předehra je fajn, ale snažte se to nepřehánět. Každá žena ocení přiměřený stisk či tlak na těch správných místech.



Mechanický sex



Těžko říct, jak k tomuto přesvědčení mužské pokolení dospělo, ženy si však často stěžují, že se naše představa dobrého sexu omezuje na pravidlo: "Čím rychleji a déle budeš přirážet, tím lépe."



Jenže podobnou praxí si nevysloužíte pověst sexuální mašiny, jak možná doufáte, ale naprosto nezajímavého a nudného milence.



Zkuste svou partnerku někdy požádat, aby před vámi použila vibrátor, a sledujte, co jí dělá dobře. Zcela určitě ho nezapne na nejvyšší výkon a nebude zběsile přirážet stylem co nejrychleji a co nejhlouběji. Bude měnit sílu, intenzitu, rychlost i místo dráždění. A přesně tak byste měli při sexu postupovat i vy.



Absolutní předvídatelnost



K mechanickému souložení se váže i další z častých ženských stížností: absolutní předvídatelnost.



Je sice hezké, že už nejste sedmnáctiletí puberťáci, kteří by se na sebe museli vrhat na lavičce v parku, protože jejich dětský pokojík právě okupuje mladší sourozenec, ale se sexem v manželské posteli a při zhasnutém světle příliš dlouho nevydržíte.



Na to, abyste měli na sex vyhrazený každý druhý čtvrtek a vaše partnerka mohla do posledního detailu předvídat naprosto všechno, co v posteli uděláte, máte dost času, až vám bude osmdesát.



Pokud chcete, aby se s vámi nenudila, snažte se vyhnout stereotypu a zařadit do svého erotického života překvapení, experimenty a nečekané podněty. Jen tak budete mít jistotu, že při sexu s vámi nebude přemýšlet o tom, že by strop v ložnici potřeboval už opravdu vymalovat.



Žádosti o dovolení



Možná si na své image nepřekonatelného gentlemana zakládáte, určitě však najdete spoustu jiných příležitostí, kde ji uplatnit, i mimo postel.



Samozřejmě, že chcete, aby se jí to líbilo, když se jí však budete před každým dotekem, změnou polohy či novou technikou ptát, jestli můžete, změní se vaše souložení v kurz společenské konverzace.



Raději se spolehněte na své instinkty a sledujte její reakci. Pokud se jí to, co děláte, bude líbit, stoprocentně to poznáte. Stejně tak vám zcela určitě neujde, pokud jí to příjemné nebude.



Nejste malé dítě a nepotřebujete ke všemu explicitně vyjádřený souhlas.



Stejná stimulace



Klasická chyba: jednou se vám podařilo přivodit jí drážděním bradavek bouřlivý orgasmus, takže se při každém dalším sexu soustředíte na totéž místo a stimulujete jí bradavky tak zuřivě, že vaše dráždění připomíná bombový útok.



Výsledkem nicméně není orgasmus, při němž by praskaly okenní tabulky, ale zničující nuda (v horším případě nepříjemný až bolestivý zážitek).



Citlivost jednotlivých částí ženského těla se totiž v průběhu času mění. Mají na ní vliv například i hormonální procesy v průběhu měsíce.



To, že jsme se stimulováním jedné lokality uspěli před týdnem, vůbec neznamená, že už máme doživotně vyhráno.



Střídejte proto intenzitu, místo i způsob dráždění a orientujte se podle jejích momentálních reakcí. Je to daleko nadějnější taktika než monotónní, obehraný prstoklad.



Autoři: Xman.cz , Tomáš Maleček


<br><img src="http://mufin.fi.muni.cz/profimedia/bigImages/0008761051" height=200><img src="http://mufin.fi.muni.cz/profimedia/bigImages/0055571524" height=200><img src="http://mufin.fi.muni.cz/profimedia/bigImages/0055571525" height=200><img src="http://mufin.fi.muni.cz/profimedia/bigImages/0002146847" height=200><img src="http://mufin.fi.muni.cz/profimedia/bigImages/0050693012" height=200><h1>03901</h1>Nejčastější lži v životopisech



Uchazeči o zaměstnání velmi často upravují své znalosti. Personalisté se s tímto trendem často setkávají v životopisech. Lhát se ale rozhodně nevyplácí.



 - manažerka, CV, slečna, žena, podezření, lež |



Zdaleka ne všemu, co uchazeči o práci uvádějí ve svých životopisech, lze stoprocentně věřit. Jak říká personální konzultantka Iva Válková z agentury Pragma, mnozí z nich totiž mají snahu některé údaje překrucovat, zkreslovat či nevědomě nadhodnocovat. Proto jsou personalisté zvyklí číst v profesních životopisech i mezi řádky a při přijímacích řízeních spíše prověřovat než důvěřovat - alespoň u těch, kteří se jeví jako vhodní kandidáti na obsazované pozice.



Oslovili jsme odborníky z deseti personálních agentur s otázkou, jaké jsou jejich zkušenosti z praxe. Zatímco někteří konzultanti s nadsázkou říkají, že "všichni lžou" - tedy alespoň do jisté míry, ve snaze ukázat sebe sama v co nejlepším světle, jiní nejsou v tomto názoru tak radikální. Domnívají se spíš, že lidé občas nedovedou reálně odhadnout své skutečné znalosti a zkušenosti. Jakých je sedm nejčastějších lží nebo nepřesností?



1. Lež: Umím anglicky

Standardním požadavkem většiny zaměstnavatelů je zvládnutí angličtiny. Uchazeči ji ne vždy ovládají, a tak v životopisech mlží a uvádějí její střední či "komunikativní" znalost. Praktická zkouška či test však skoro v polovině případů odhalí, že neumějí skoro promluvit nebo se zmohou jen na pár základních frází.



"V praxi se občas setkáváme s rafinovaným ohodnocením stupně znalosti anglického jazyka: dobře. Zpočátku jsme se s kolegy domnívali, že umět dobře anglicky znamená komunikovat v angličtině plynule a bez chyb. Praxe nám však ukázala, že dobře může znamenat stejně jako ve škole umět tak na trojku. Uchazeči o práci se tím často hájí, že to tak vlastně původně mysleli," komentuje situaci majitelka agentury Stimul Daniela Čajánková.



2. Lež: Ovládám počítač

Zájemci o pozice v administrativě i v mnoha dalších oborech vědí, že musí umět pracovat s počítačem. V životopisech tedy často uvádějí informace o zvládnutí nejběžnějších počítačových programů (Word, Excel atd.) a někdy i grafických programů na uživatelské úrovni.



Podle slov marketingového specialisty Tomáše Radvaka z agentury Manpower přeceňuje svoji počítačovou gramotnost asi pětina uchazečů. "Jejich znalosti proto zjišťujeme hned při pohovoru cílenými otázkami nebo písemným znalostním testem. Chceme-li mít naprostou jistotu, prověříme dotyčného ještě praktickým testem přímo na počítači," dodává.



3. Lež: Byl jsem šéfem

Člověk, který pracoval jako řadový zaměstnanec, se někdy snaží tvářit, že měl nějakou odpovědnější funkci - třeba dělal vedoucího oddělení nebo alespoň jeho zástupce, případně rovnou "manažera". Ze sekretářky se potom v životopisu rázem stává "Office assistant", nebo dokonce "Managing director assistant", z vrátného třeba zase "Security manager". Rozpor zpravidla odhalí reference získané od bývalých kolegů či nadřízených.



4. Lež: Pracoval jsem tam rok

Výčet pracovních zkušeností nebývá vždy úplný, uchazeči některé kratší "pracovní mise" záměrně vynechávají, aby nevypadali jako fluktuanti. Nebo třeba pracují u zaměstnavatele jen jeden měsíc, odejdou ve zkušební lhůtě a do životopisu pak uvedou celý rok zaměstnání (místo aby přiznali, že po zbývající dobu byli třeba v evidenci úřadu práce).



Prozradí se většinou tím, že jim nesouhlasí časové údaje o jednotlivých zaměstnáních, nebo se při ústním pohovoru sami prořeknou.



5. Lež: Mám vysokou školu

Uchazeči, kteří začali studovat nějakou školu (střední či vysokou), ale poté z ní odešli, ji do životopisu občas uvedou jako dokončenou. Někteří skuteční absolventi zase rádi prohlašují, že absolvovali s vyznamenáním, i když spíše "prolezli" s odřenýma ušima.



"Setkáváme se i s tím, že si vysokoškoláci pozměňují titul - místo Mgr. uvedou, že jsou Ing., nebo si neprávem přivlastní titul Ph.D.," přibližuje Bronislava Slámová zkušenosti z agentury Iventa.



6. Lež: Odešel jsem kvůli šikaně

Pokud někdo dostal v minulém zaměstnání výpověď například kvůli zpronevěře, způsobené škodě, opakovaným kázeňským přestupkům či špatné produktivitě práce, většinou se tím nechlubí a argumentuje naopak svou nespokojeností, šikanou a podobně.



7. Lež: Bral jsem třicet tisíc

Ve snaze doložit svou cenu na trhu práce občas uchazeči uvádějí i výši dosavadní mzdy - a v mnoha případech značně nadsazenou.



Nebo také naopak: Při pohovoru u agentury nebo v životopisu uvedou záměrně nižší požadavek platu a při konečných jednáních ve firmě si potom řeknou o mnoho tisíc víc. V agentuře HR Service se podle slov Luboše Janečka v praxi setkávají nejčastěji s rozdíly 5 až 30 000 korun mezi původní a konečnou požadovanou částkou.



Spolupráce: Manpower, Pragma, Personal Consult, Stimul, Advantage Consulting, Majora, Williams a Partner, Profi-men, Iventa, HR service



Autor: Helena Frantová, MF DNES


<br><img src="http://mufin.fi.muni.cz/profimedia/bigImages/0008478147" height=200><img src="http://mufin.fi.muni.cz/profimedia/bigImages/0008472718" height=200><img src="http://mufin.fi.muni.cz/profimedia/bigImages/0006398919" height=200><img src="http://mufin.fi.muni.cz/profimedia/bigImages/0054207989" height=200><img src="http://mufin.fi.muni.cz/profimedia/bigImages/0008471867" height=200><h1>01853</h1>Levnou hypotéku si můžete u banky zamluvit až tři čtvrtě roku předem



Lidé, kteří chtějí využít současných nízkých úrokových sazeb u hypoték, ale koupi bytu či domu plánují až na jaro či léto, se mohou domluvit na úvěru už nyní a jeho čerpání odložit. Podobně mohou postupovat i lidé, kterým letos končí období, po které měli pevně stanovenou úrokovou sazbu, tzv. fixace.



Hypotéku s pevnou sazbou si můžete nechat schválit dopředu a čerpat až později.  |



Hypoteční sazby se podle ekonomů pravděpodobně blíží svému dnu. Na konci loňského roku byly nejníže od poloviny roku 2007, ale letos mohou zamířit opět vzhůru. Jak se pojistit proti jejich růstu?



Pokud jste ochotni převést svou hypotéku jinam, ale fixace, tedy období, po které platí dohodnuté úroky a s hypotékou není možné bez sankcí hýbat, vám končí až například za rok, začněte jednat s konkurencí. Lze to dlouho dopředu.



Kolik dávají času



Komerční banka 9 měsíců



Česká spořitelna 6 měsíců



ČSOB/HB 6 měsíců



GE Money Bank 6 měsíců



Raiffeisenbank 6 měsíce



UniCredit Bank 3 měsíce



Volksbank 6 měsíců



Pozn.: do kolika měsíců musí být čerpána hypotéka od podpisu úvěrové smlouvy při refinancování úvěru

Pramen: Callido Finance, banky



Banky totiž umožňují "zamluvit" si novou sazbu s několikaměsíčním předstihem. Standardem je půl roku, ale například Komerční banka či Wüstenrot to dovolí až devět měsíců dopředu.



Podmínkou je uzavření smlouvy o úvěru, po níž následuje lhůta, kdy je nutné hypotéku vyčerpat, respektive převést od jiné banky.

Nějaký čas zabere také podpis smlouvy o úvěru, na což dávají banky obvykle lhůtu jeden či dva měsíce od schválení úvěru. S peněžními domy tak lze začít vyjednávat o převodu hypotéky téměř rok dopředu.



"Pokud klient uzavře smlouvu o hypotečním úvěru, má standardní dobu na první čerpání až devět měsíců," potvrzuje mluvčí Komerční banky Monika Klucová.



Tato možnost je teď přitom aktuální. Sazby totiž klesají, jsou o více než jeden procentní bod níže než před rokem, ale existuje reálné nebezpečí, že se kvůli rostoucí ekonomice a vyšší inflaci tento trend letos otočí.



"Podle mého názoru se pokles sazeb zastaví a úroky začnou stoupat," myslí si hlavní ekonom Patria Finance David Marek. Ekonomové očekávají, že centrální banka by mohla zvýšit základní úrokovou sazbu někdy v polovině roku a komerční sazby na to mohou reagovat s předstihem. Proto teď může být dobrá doba na refinancování.



Dva poplatky naráz



Nejvíce mohou ušetřit lidé, kteří si brali hypotéku v letech 2008 a 2009, kdy byly průměrné sazby o 1,3 procentního bodu vyšší než dnes a fixovali přitom na dva či tři roky. Jen pokles úrokové sazby o jeden procentní bod přinese u dvacetileté dvoumilionové hypotéky úsporu téměř dvanáct set korun měsíčně.



Nevýhodou výše uvedeného postupu je, že budete najednou platit dva poplatky za správu hypotečního úvěru. Nejen své "staré" bance, ale i té, do níž budete hypotéku převádět.



"Potká vás poplatek za správu hypotečního úvěru, který se začíná platit po podpisu úvěrové smlouvy," vysvětluje hypoteční makléř Radek Slavík z firmy Callido Finance.



Dojednání sazby předem se také nedá využít v případě, že chcete být věrní své původní bance. Peněžní domy totiž s takovým předstihem klientům sazby negarantují.



Při refinancování do jiné banky se obvykle vyhnete vstupnímu poplatku za zpracování úvěru a zpravidla také není nutné dělat nový odhad na cenu nemovitosti, pokud není starší než pět let. Důležitější pro novou banku je, jak dobře jste dosud spláceli a zda jste někdy nebyli ve zpoždění.



Současné nízké sazby lze u některých bank využít také v případě, že chcete letos nějakou nemovitost koupit, ale ještě jste se konkrétně nerozhodli. Lze si totiž s pevnou sazbou dopředu nechat hypotéku schválit a čerpat ji opět až za několik měsíců.



Autor: Jaroslav Mašek


<br><img src="http://mufin.fi.muni.cz/profimedia/bigImages/0006127468" height=200><img src="http://mufin.fi.muni.cz/profimedia/bigImages/0033944148" height=200><img src="http://mufin.fi.muni.cz/profimedia/bigImages/0033940608" height=200><img src="http://mufin.fi.muni.cz/profimedia/bigImages/0006127469" height=200><img src="http://mufin.fi.muni.cz/profimedia/bigImages/0005371062" height=200>