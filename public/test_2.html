<h1>06379</h1>KOMENTÁŘ: Plápolání ohně v přímém přenosu. To je panečku televize



Závidíme Skandinávii leccos: čistou přírodu, dětské filmy, sociální systém. A teď i televizi. Norská veřejnoprávní stanice v hlavním čase odvysílala plápolání ohně v krbu. Plných dvanáct hodin. Pravda, s odborným komentářem, ale zvuk se dá přece ztišit.



Na oheň se mohli Norové dívat plných dvanáct hodin. |



Producent se nechal slyšet, že jde o "velmi pomalý, ale ušlechtilý televizní pořad".



Statečný producent, statečná televize. Neboť jen těžko si lze představit, že by podobnou odvahu našla některá ze zdejších stanic. Přitom drobné pokusy existují. Třeba Panorama čili aktuální povětrnostní zpravodajství: nic než mlhy válející se nad krajinou, tiché, vlídné, uklidňující. Nebo hrající si koťátka, kralující někdejším přestávkám; s trochou kuráže by se dala rozšířit o hrající si štěňata, kůzlata, housata či pacholata. Náklady mírné, úspěch zaručen.



Dvanáct hodin zírání do krbu nebo do akvária má úplně jiný účinek než dvanáct hodin přímého přenosu z poslaneckých debat. Zaprvé, to léčivé ticho! Zadruhé, i když se stáhne zvuk, němohra ještě z politiků neudělá sladké mazlíčky na kožešině.



Hlavně však, zdá se, jdeme zase proti proudu. Norská televize veřejné služby už vysílala sto třicet čtyři hodiny trvající plavbu podél fjordů; lidé se dívali a televize si navíc připsala světový rekord. Taktéž přenášela osmihodinovou cestu vlakem; lidé se dívali, ba dokonce si vynutili reprízu.



U nás se místo novátorských pořadů vymýšlejí pouze zdánlivě nové, zato další a další kanály, na kterých není co vysílat. Před Vánocemi odstartovala Nova svůj komediální Smíchov; hraje vykopávky typu Mr. GS, Tele Tele nebo Ptákoviny. V pátek opět Nova přidá, prý jako dárek divákům ke svým devatenáctým narozeninám, kanál jménem Telka. Co nabídne? Zopakuje všech osm sezon nekonečného seriálu Ulice, archivní Ordinaci i Pojišťovnu štěstí; archivní soutěže Riskuj!, Kolotoč, Rychlý prachy; a bez ohledu na smích Smíchova rovněž svou archivní zábavu: třeba Zlatou mříž, Hogo Fogo, Čundrcountryshow, Zlatíčka, Horoskopičiny, Rande, Čtveráky, Politické harašení nebo Novoty.



Bože, tolik legrace najednou si snad ani nezasloužíme.



Odkládací kanály mají obchodní účel: co se koupí ze světa v takzvaných balících jako povinný přívažek k vyžádaným hitům a není kde využít, prodá se pod přidruženou značkou coby z nouze ctnost. Ale protáčet natřikrát své vlastní staré přebytky, to už zavání. A přitom si lze představit tolik kouzelných, úsporných, slastně osvobozujících programů na norský způsob!



Jeden už naštěstí máme taky. Blaho jako z krbu šíří pouhým nápisem Pětka: Vysílání ukončeno.



Autor: Mirka Spáčilová


<br><img src="http://mufin.fi.muni.cz/profimedia/bigImages/0049813768" height=200><img src="http://mufin.fi.muni.cz/profimedia/bigImages/0007113147" height=200><img src="http://mufin.fi.muni.cz/profimedia/bigImages/0014188693" height=200><img src="http://mufin.fi.muni.cz/profimedia/bigImages/0056028909" height=200><img src="http://mufin.fi.muni.cz/profimedia/bigImages/0009036017" height=200><h1>04530</h1>Řízení rizik: české firmy

v ohrožení?



14. července 2006



Každá firma, stejně jako lidé samotní, bývá každý den vystavena nejrůznějším rizikům. Jak s nimi bojují podniky v Česku? Řídí svá rizika, nebo ponechávají vše náhodě? A jak jsme na tom v porovnání se zahraniční konkurencí?



lupič |



Průzkum, na němž se aktivně podílelo 149 společností působících v Česku, ukázal, že většina společností (72 %) řídí nějakým způsobem svá rizika – 59 % z toho preventivně, 13 % je zavedlo po nějaké události, která je postihla. Osmdesát procent firem postižených rizikovou událostí totiž zavedlo po vzniku této události preventivní opatření proti jejímu opětovnému vzniku – podíl zhruba odpovídá chování firem v ostatních státech západní, střední a východní Evropy (přestože v západní Evropě je podíl trochu menší – 75 %).



Zahraniční firmy kladou vyšší důraz na řízení rizik než firmy české (vysokou důležitost mu přikládá 75 % firem – cca o 10 % více než v ČR). Nejvíce ohroženy jsou střední české firmy, u nichž je rozsah zavedené prevence nejmenší. Důležitost řízení rizik je naopak největší pro firmy, které v roce 2005 dosáhly obratu nad 1 mld. Kč.



Přestože si je většina společností (97 %) v Česku vědoma důležitosti řízení rizik, je tu zmíněných 28 %, které nemají zavedena žádná opatření ke snížení rizik. Dvě třetiny z těchto „rizika podceňujících“ firem ale uvádějí, že jsou si nedostatku vědomy a chtějí systém řízení rizik zavést.



Jaká rizika na firmu číhají? Jsou to především:



finanční rizika obchodní rizika informační rizika údržba zařízení ostraha majetku bezpečnost práce



83 % firem, které považují řízení rizik za velmi důležité, má zaveden systém řízení rizik. Zavedeno ho má i 59 % firem, které ho považují za spíše důležité. Devět z deseti oslovených firem, které řídí svá rizika, považuje systém jejich řízení za efektivní.



Celkem 87 % firem řídících rizika má přitom zavedeny alespoň 2 součásti systému řízení rizik současně, každá desátá má dokonce zavedeno pět součástí najednou. To samozřejmě ovlivňuje hodnotu RMI (viz dále).



Za řízení rizik významných firem v západní Evropě odpovídá většinou finanční ředitel, zatímco ve střední a východní Evropě (včetně ČR) to bývá generální nebo výkonný ředitel.



Firmy řídí rizika ani ne z padesáti procent



Průzkum ukázal, že významné společnosti řídí svá rizika v průměru ze 43 %. Jinými slovy řečeno – index řízení rizik RMI (vysvětlení viz box) dosahuje na českém trhu hodnoty 0,43. Optimální číslo je přitom 1 – stav, kdy firma řídí všechna rizika úměrně jejich reálnému dopadu na chod firmy. Ne všechna rizika totiž mají stejnou váhu - platí zde pravidlo 20 : 80 – dvacet procent rizik generuje 80 % ztrát. Proto je nutné řídit především hlavní rizika, aby bylo řízení rizik efektivní.



RMI (Risk management index) byl zaveden pro hodnocení úrovně řízení rizik. Jde o matematicky jednoznačně definovanou míru umožňující srovnávání rlzných segmentů firem i konkrétních firem mezi sebou či v čase. Suma všech řízených rizik zvážených údajnou mírou dopadu na chod firmy je vztažena k optimálnímu stavu řízení rizik. Index je vypočítáván na základě odpovědí na sérii otázek zaměřených na vnímání závažnosti dopadu jednotlivých rizik a chod firmy a na základě jejich skutečného řízení firmou. RMI 0 – firma neřídí žádná rizika; RMI 1 – optimální hodnota – firma rizika nepřeceňuje ani nepodceňuje; RMI 1-1,5 - firma řídí všechny/většinu svých rizik, ale přeceňuje závažnost jejich dopadu



Rozdíl přitom existuje mezi společnostmi s českým a zahraničním majoritním vlastníkem. České společnosti vykazují RMI 0,39, zatímco zahraniční 0,55. Tři pětiny představitelů oslovených firem přitom považují podnikatelské prostředí v ČR za rizikové (u zahraničních je to 44 %, u českých 63 %). Firmy, které alespoň částečně zavedly řízení rizik, vnímají podnikatelské prostředí lépe (53 % je považuje za rizikové oproti cca 70 % těch, kteří svá rizika neřídí).



Jaká rizika jsou v současnosti řízena nejčastěji?



Firmy především zabezpečují svůj majetek, snaží se mít dobře ošetřeny smluvní vztahy a chrání svá data. Výzkum ukázal, že firmy neřídí rizika podle jejich závažnosti (tři nejzávažnější rizika - nesprávná strategická rozhodnutí z důvodu nedostatku informací, nesprávná investiční strategie a kolísání cen vstupů) nebo pravděpodobnosti vzniku (kolísání cen vstupů, změny kurzů měn a úrokových sazeb a zvyšování konkurence), ale dle obtížnosti zavádění konkrétních opatření. Mají tedy ošetřena především ta rizika, která lze snížit snadno.



Zdroj: výzkum Consultingu ČS



V dotazníku byl uveden i dotaz na změny v úvěrování v roce 2007 související s novými bankovními pravidly Basel II. S nimi se v současnosti seznamuje 50 % dotázaných firem, 6 % připravuje potřebné změny a 6 % je zavádí nebo již zavedlo. 20 % firem uvádí, že se jich problematika netýká.



O co jde? Basel II (nový standard pro měření rizik v bankách a pro alokaci kapitálu na pokrytí těchto rizik) dává bankám možnost uplatnit individuálnější přístup k hodnocení rizika u různých klientů a typů zajištění (k tomu potřebuje ovšem dostatečné množství informací o svých klientech) a to poté v případě přidělení úvěru zohlednit v ceně peněz. Otázkou ovšem je, jak velký dopad lze očekávat v konkurenčním prostředí, kdy banky nechtějí přijít o klienta. Některé celkem otevřeně přiznávají, že změny pravidel u nich na klienty vliv mít nebudou. Přesto například Ministerstvo průmyslu a obchodu vydalo doporučení pro malé a střední podniky ohledně Basel II. Více o problematice Basel II a možném dopadu nových pravidel na firmy se dozvíte ZDE.



Výsledky průzkumu ukazují, že firmy v Česku a zejména ty s majoritním českým vlastníkem mají sklon rizika spíše podceňovat, což se jim nemusí vyplatit. Výsledky průzkumu byly zaslány zpět zúčastněným firmám se srovnáním, ve kterém vidí daná firma své postavení v porovnání s konkurencí. Chystají se také semináře na toto téma.



Výsledek výzkumu, jak bylo řečeno, zohlednil významnější české firmy s nejvyššími obraty. Jak přiznává Ivan Novotný, obchodní ředitel Consultingu České spořitelny, najmout si konzultační firmu, která udělá kompletní analýzu systému řízení rizik, je finančně nákladné a obecně se dá říci, že se to vyplatí firmám cca od 500 milionů ročního obratu. Potřeby větších firem jsou také nejen v tomto směru oproti těm menším pochopitelně rozdílné. Nicméně ani malé firmy by neměly svá rizika podceňovat a měly by je ošetřit podle úrovně, na jaké ohrožují jejich existenci. V případě potřeby jim mohou pomoci třeba menší konzultantské firmy či individuální poradci. Řízením rizik, tedy jejich omezováním ekonomicky efektivními opatřeními, lze předcházet jejich nečekanému negativnímu dopadu na hospodaření a fungování společnosti.



O průzkumu: Průzkum uskutečnil Consulting České spořitelny pod záštitou Svazu průmyslu a dopravy ČR 8.3. až 7.4. 2006. Oslovil nejvyšší představitele firem s největším obratem v ČR se žádostí o vyplnění dotazníku na téma řízení rizik. Byly vyhodnoceny odpovědi 149 firem (ze 650 oslovených). Střední firmou se v průzkumu míní firma s méně než 500 zaměstnanci, větší se zaměstnanci nad tento počet. Českou či zahraniční firmou je míněn subjekt s českým nebo zahraničním majoritním vlastníkem.



Autor: zal, iDNES


<br><img src="http://mufin.fi.muni.cz/profimedia/bigImages/0007526584" height=200><img src="http://mufin.fi.muni.cz/profimedia/bigImages/0051006382" height=200><img src="http://mufin.fi.muni.cz/profimedia/bigImages/0006371739" height=200><img src="http://mufin.fi.muni.cz/profimedia/bigImages/0070852072" height=200><img src="http://mufin.fi.muni.cz/profimedia/bigImages/0055606716" height=200><h1>08940</h1>Poporodní krize aneb co se stane, když tatínkům přeskočí



Těší se na miminko, nadšeně stlouká postýlku a plánuje, jak dítě naučí jezdit na kole... Když do postýlky konečně miminko ukládáte, on u toho není. Svůj čas tráví po hospodách. Ano, i takoví otcové existují. Zodpovědnost je zaskočí tak, že jejich žena má chuť vytočit přímou linku do blázince k doktoru Chocholouškovi.



Co dělat, když novopečený otec začne "bláznit"?  |



Žijete s partnerem už nějaký ten rok a máte pocit, že vás nemůže ničím překvapit. Hrdě tvrdíte, že mu vidíte až do žaludku, přesně víte, co má rád a jak bude reagovat v té a té situaci. Jste si tím opravdu jistá? Tak to s velkou pravděpodobností spolu ještě nemáte dítě.



Není totiž výjimkou, že muži po narození potomka začnou "bláznit". Z domácího povaleče se stane pařmen nebo se novopečený otec zhlédne v motorkách a začne objíždět výstavy a srazy či se promění v nesnesitelného puntičkáře s patentem na výchovu dítěte.



Podle všech zákonů logiky by právo na změny osobnosti v těhotenství a prvních měsících po porodu měla mít žena. Jí se mění tělo a hormony mají nadvládu nad jejími pocity i mozkem. Na ní je naprosto závislý ten nový padesáticentimetrový člen domácnosti. Ona se musí na čas vzdát své práce, koníčků a kamarádek. Jenže logika si v některých životních okamžicích bere dovolenou.



Nedospělý táta



Třiatřicetiletou Adélu před lety dostihly biologické hodiny. S manželem si plánovali domek v Brdech, ale ten dostal červenou, když tak silně zatoužila po dítěti. "Libor by s dítětem ještě rok dva počkal, ale nakonec souhlasil," vypráví Adéla, která byla tehdy tři roky vdaná a s mužem měli pohodový vztah, který jim leckterý z kamarádů záviděl.



"Narodila se nám Vendulka a já si už na konci šestinedělí poprvé balila kufry. Proč? Libor si nás vůbec nevšímal," říká Adéla. "Přišel z práce domů, udělal na malou pár grimas, sednul si k počítači, nandal si sluchátka a celý večer koukal na filmy a chatoval. Že bych si třeba chtěla po celém dni, kdy jsem s malým dítětem, popovídat? Nezájem."



Svému manželovi se Adéla snažila domluvit, z diplomacie pak přešla k prudkým hádkám, ale k ničemu to nebylo. Naopak. Libor si našel nové, mladší kamarády bez závazků, se kterými vyrážel na tahy hospodami a bary. Víkendy zase často trávil na jejich chatách a chalupách.



"Pořád mi předhazoval, že jsme si vlastně nic neužili. Přitom když jsme byli bez závazků, tak byl typický pecivál. Dostat ho ven byl nadlidský úkol. Nejraději byl doma a já jsem byla ta, co vyrážela s kamarádkami sednout si na dvojku. A najednou chtěl všechno dohnat. Byl z něj jiný člověk. Až jsem před něj hodila rozvodové papíry a řešila, že se odstěhuju k rodičům, protože z rodičovské bydlení neutáhnu," říká Adéla.



Když pohrozila odchodem, Libor se začal snažit a pomalu se zklidnil. "Začal si s malou víc hrát, zajímá se o ni, naplánoval letní dovolenou a myslím, že ho ta otcovská role pomalu nadchla. Není to stále ideální, ale snažíme se ten vztah ještě zachránit."



Ujíždějící vlak



Pořídit si dítě s milovaným partnerem máme my ženy v kategorii těch nejromantičtějších představ. Při snění nám v hlavě běží reklama na dokonalé štěstí - my dva a rozkošný drobeček, vše v pastelových barvách a podkreslené pohodovou hudbou. Reklama má ale klamat. A to i v tomhle případě.



Pro mnoho párů je pořízení miminka zatěžkávací zkouškou, a pokud vztah není dostatečně pevný, s vysokou pravděpodobností ji neustojí. Žena dítětem žije už v těhotenství, muž si novou situaci většinou uvědomí až na porodním sále.



3 rady do života:



1. Vyříkejte si kompetence. Buďte striktní a na rovinu řekněte, co od partnera po narození dítěte očekáváte. Co budou jeho povinnosti a co vaše. Jeho starostí může být třeba koupání dítěte.



2. Nerezignujte na své zájmy. Je to dítě vás obou, ne jen vaše. Váš partner jistě neomezí tréninky fotbalu a vy máte taky nárok na volno, kdy si zajdete zacvičit nebo si sednout s kamarádkou. Hlídat bude on.



3. Poradce pomůže. Jestli se vám nelíbí jeho chování, řešte to hned, ale ne křikem a výčitkami. Pokud to nezabere, klidně vyhledejte pomoc manželského poradce. Pomůže vám vidět váš vztah s odstupem.



"Běžný muž je tvor ve své podstatě nesmírně rigidní," vysvětluje proměny chování mužů po porodu psycholog Petr Šmolka. "Nemá rád změny, zneklidňují jej, cítí se nejistý. Navíc se musí vyrovnávat pracně i s tím, jak se posunují partnerské role. Vtírají se nepříjemné myšlenky, že teď už to mám opravdu na doživotí."



Právě pocit ujíždějícího vlaku je jedním z hlavních důvodů, proč muži blázní. Bývá to projev jejich nezralosti a s tou se poté jen těžko bojuje. U někoho je to dočasné, často však tyto příběhy nekončí happy endem. To si zažila i pětatřicetiletá Petra.



"Plánovali jsme rodinu dlouho, a když jsem konečně otěhotněla, manžel se začal chovat divně. Tři měsíce před porodem mi oznámil, že není na dítě připravený, zaplatil si jazykový kurz v Anglii a odjel tam," vypráví. Trpělivě čekala, až se její muž uklidní, jenže to bylo naopak - našel si přítelkyni a zařídil nový život v Anglii. Svého syna zatím neviděl...



Po porodu se vám můžou stát i jiné věci. Najednou zjistíte, že se k vám domů "nastěhoval" pedant a chytrolín, který bedlivě hlídá, jestli dítě správně ukládáte do kočárku, jestli mu není v tom oblečení zima, jestli ho koupete v dostatečně teplé vodě, vyptává se, co synkovi/dcerce budete vařit zítra a proč chystáte zase rozmixovanou mrkev, když ji měl/a včera a má tak rád/a špenát. Oni přece mají nastudováno a nejlépe rozumí tomu, jak se o dítě starat. Vy máte pocit, že jste neschopná, a přemýšlíte nad tím, že musí přece existovat vražda, kterou by vám každý soudce prominul.



Žárlivec nesnesitelný



Mezi tatínky je početná také kategorie žárlivců. Ti neblaze nesou, že už nejsou středobodem vztahu a o pozornost se musí dělit. Co na tom, že s někým, kdo nese jejich DNA. "Můj bývalý manžel se ‘zbláznil‘ asi měsíc před porodem," přidává svůj příběh matka dvou dětí Denisa.



"Začal strašně žárlit na ještě nenarozené dítě. Pamatuju si to úplně přesně: ačkoliv se do té doby hrozně těšil, najednou jsem byla v osmém měsíci a on přišel domů. Žehlila jsem dupačky a chystala věci na miminko. On, když to viděl, tak v té chvíli úplně zesinal a od té doby to bylo na nic. Měl pocit, že najednou nemá moji stoprocentní pozornost. Říkával: Měj ráda mě, dětí můžeme mít, kolik chceme… Bohužel se jeho postoj projevil i na jeho vztahu k synovi."



Podle psychologa Šmolky je žárlivost na potomka jev poměrně častý, a to hlavně pro muže emočně závislé, kterým chybí pokora a trpělivost. "Moudré ženy dávkují už předem svou pozornost muži tak, aby neměl pocit, že je pro ni dominantním, či dokonce jediným objektem zájmu. Po narození dítěte se snaží vyvažovat míru pozornosti, kterou je nutno věnovat dítěti, a tu, kterou je žádoucí poskytovat partnerovi. Aby však tohle vše mohla zvládnout, musí si umět říci o pomoc. Jinak se záhy zničí," radí Petr Šmolka.



Mužský pohled na věc



Vytoužené dítě je na světě a jeho mamince najednou přijde, že tatínek je divný. Málo si jich všímá, málo dokazuje lásku, je takový jiný... A začnou výčitky, jak se změnil.



Buďme k sobě upřímní, taková životní událost změní oba partnery. Pod návalem hormonů se věci nedají řešit moc diplomaticky, ale aspoň se pokuste o nadhled a toleranci. Abychom nešili do mužů bezdůvodně, tady je pohled jednoho z nich, proč to nekončí šťastně.



"Když moje žena otěhotněla, stala se z ní hádavá ženská," popisuje dobu před deseti lety dnes pětatřicetiletý Roman. "Všechno jsem dělal špatně. Když se narodil malý, zhoršovalo se to. Snažil jsem se pomáhat, ale když na vás žena jen ječí, radši vyklidíte pole. Po pár měsících jsem se chodil domů jen vyspat," říká.



"Svého syna miluju, ale já jsem s ním nesměl být chvilku sám, Lenka mi byla pořád za zadkem a komandovala, jak ho mám držet, co s ním nesmím dělat… Být o deset let starší, ustál bych to, takhle jsem to vyřešil tím, že jsem odešel a rozvedli jsme se. Dneska máme s Lenkou lepší vztah, nepohádali jsme se několik let. Bohužel jsme se k tomu dopracovali, až když rozchod nešel vrátit."



Sama jeho bývalá žena k tomu říká, že tehdy jednala pod silným vlivem hormonů, ale na druhou stranu vedle sebe tehdy neměla chlapa, který by byl silnější a ustál by to. "Tehdy naše problémy řešil tak, že raději utekl do hospody. A pak si našel jinou ženskou. To byla definitivní rána, ze které jsem se dostávala přes rok."



Jak se vyvarovat toho všeho? Pravidlo číslo jedna zní: dítě si pořizujte jen s mužem, který o něj opravdu stojí. A provždy zapomeňte na to, že dítě dokáže slepit skomírající vztah.



Po jeho narození si nevytvořte s dítětem pakt a na partnera nehleďte jen jako na nosiče peněz a večerně-nočního návštěvníka bytu. Od začátku si nastavte pravidla, nestyďte se požádat o pomoc, zapojte muže do péče o dítě. Pak snad narození miminka váš vztah nerozloží. Aspoň do doby, než přijde jeho puberta...



Autoři: Kristina Komůrková , Jana Syslová


<br><img src="http://mufin.fi.muni.cz/profimedia/bigImages/0005153297" height=200><img src="http://mufin.fi.muni.cz/profimedia/bigImages/0012250596" height=200><img src="http://mufin.fi.muni.cz/profimedia/bigImages/0054331473" height=200><img src="http://mufin.fi.muni.cz/profimedia/bigImages/0012827048" height=200><img src="http://mufin.fi.muni.cz/profimedia/bigImages/0005591732" height=200><h1>08621</h1>Nenechávejte děti samotné se psy, varují odborníci



V Británii nedávno na následky zranění způsobených psem zemřela pětiletá holčička. Většina případů pokousání se děje, když jsou děti se psem o samotě, a tak lékaři varují: nenechávejte děti se psy samotné.



Děti by se psy neměly být samotné.  |



Britské nemocnice hlásí dvojnásobný nárůst případů pokousání psem od roku 1996. Více než pětina z nich jsou děti do devíti let věku. Informoval o tom server BBC.



Tamní lékaři proto opět začali varovat rodiče, aby nenechávali své děti se psy bez dozoru.



Podle pediatričky Rachel Besserové by navíc majitelé psů měli mít povinné speciální školení o chovu těchto domácích mazlíčků.



Doktorka Besserová tvrdí, že zákon, který upravuje chov nebezpečných plemen nefunguje tak, jak by měl. Týká se totiž jen čtyř ras a v roce 2005 bylo na jeho základě stíháno pouze 764 lidí. Nemocnice ovšem loni přijaly přes čtyři tisíce lidí, které pokousal pes.



"Většina případů kousnutí psem se děje, právě když dítě přijde do styku se zvířetem bez dozoru dospělého," řekla Besserová.



"Nemůžeme tvrdit, že za vše mohou jen psi. Je jisté, že ne všichni majitelé psů opatření nenechávat děti se psy samotné vítají," dodala.



Tak jako někteří rodiče absolvují rodičovské kurzy, majitelé psů by podle Besserové měli absolvovat podobné školení, kde by se dozvěděli i o povinnostech, které z vlastnictví psa vyplývají.



Zároveň by měla existovat určitá vzdělávací opatření pro děti, které by se tak naučily, jak se chovat v blízkosti psů.



Podle Mariny Morganové z Královské nadace v Devonu a Exeteru by se děti měly naučit "přistupovat ke psům s respektem, vyhýbat se přímému očnímu kontaktu a nijak je nedráždit, děti by se také neměly příliš přibližovat k neznámým psům a rušit nebo popichovat psa během žrádla nebo psa se štěňaty."



"Rady pro majitele psů jsou sice všeobecně známé, ale přesto překvapivě velké množství chovatelů tyto jednoduché a praktické rady nezná," řekl Chris Laurence, ředitel veterinární kliniky.



V Česku v posledních dvou týdnech média informovala o třech případech, kdy pes pokousal dítě. Žádné oficiální statistiky však u nás neexistují.



"V 60. a 70. letech jsme se tím zabývali, ale spíše jsme sledovali onemocnění vzteklinou následkem pokousání. V současnosti je ale situace taková, že vzteklina se objevuje jen vzácně, a tak situaci nesledujeme," řekl MUDr. Čestmír Beneš.



I v Česku však platí, že by rodiče (pokud je to jen trochu možné) neměli děti nechávat se psy bez dozoru a naučit je, jak se v přítomnosti psa chovat.



Autoři: iDNES.cz , ves


<br><img src="http://mufin.fi.muni.cz/profimedia/bigImages/0011646000" height=200><img src="http://mufin.fi.muni.cz/profimedia/bigImages/0035372466" height=200><img src="http://mufin.fi.muni.cz/profimedia/bigImages/0012987396" height=200><img src="http://mufin.fi.muni.cz/profimedia/bigImages/0034713917" height=200><img src="http://mufin.fi.muni.cz/profimedia/bigImages/0034167548" height=200><h1>13803</h1>Jihočeskou dvojku ODS, kandidáta na vicehejtmana, viní z obohacování



Kdo je Martin Kuba? Lékař, českobudějovický zastupitel a dvojka na kandidátce jihočeské ODS. Ale také člověk, který v devadesátých letech lákal lidi do firmy s názvem PSM. "Byla to pyramidová hra, říká se tomu také letadlo. Řada důvěřivců díky tomu přišla o peníze," tvrdí lidé, kteří se o společnost zajímali.



Peníze, Kč, kufr |



Systém byl jednoduchý. Společnost PSM, ve které Martin Kuba dva roky působil, slibovala rychlé zbohatnutí.



Stačilo složit dvacet čtyři tisíc korun a potom oslovovat známé, získávat do firmy další lidi a už jen inkasovat peníze.



Scházeli se v restauraci. Tlačil tam na lidi, říká žena

"Schůzky se konaly například v restauraci v areálu budějovického zimního stadionu. Jednou jsem se tam dostala. Pan Kuba tam tlačil na přítomné, aby do toho šli, že z toho budou mít obrovské výhody," řekla žena, jejíž jméno redakce zná.



Člověk, který zaplatil vstupní poplatek, měl slíbené slevy na zboží. V Olomouci k těmto účelům fungoval kamenný obchod, kam si lidé mohli dojet například pro elektroniku. Kapitál se měl ale vrátit rychleji.



"Klíčem bylo dostat do PSM alespoň tři lidi, kteří zaplatili, a člověk měl mít peníze zpátky, byl na svém. Z dalších už šly provize navíc. Jednoduše klasická pyramida. Spousta lidí tak své finance už nikdy neviděla. Obohacovali se tak výhradně ti nahoře," doplnila žena.



Podle Martina Kuby firma nic nelegálního nedělala. Vstoupil do ní v roce 1996 a zůstal tam dva roky. Studoval tenkrát vysokou školu, PSM chápal jako přivýdělek.



"Zaplatil jste dvacet čtyři tisíc, a získal tak možnost využívat velkých slev. Vlastně jste si za to pořídil dlouhodobé partnerství firmy. Mohl jste kupovat zboží a ušetřit spoustu peněz. Tahle myšlenka mi přišla velice zajímavá," vysvětloval včera Martin Kuba.



Už v roce 1999 začala PSM ve velké míře sledovat média. Všem se potvrdilo, že PSM je pyramida, kterou má zamaskovat právě možnost levných nákupů. Na začátku roku 1999 natáčeli o praktikách PSM také reportéři pořadu Na vlastní oči.



Zjistili, že lidé do firmy vstupují především kvůli rychlým výdělkům. Nákup produktů je příliš nezajímal a vedení společnosti tajilo, kolik si toho průměrně objednávají. Firma pořádala velké večírky, na kterých se objevil také Karel Gott.



Proč Martin Kuba před deseti lety opustil PSM? Tvrdí, že se v té době přestala rozvíjet nabídka zboží, které si mohli lidé koupit, měl už také méně času. "Od té doby jsem se o PSM nezajímal," doplnil.



Martin Kuba má teď jasný cíl - stát se vicehejtmanem za ODS. Na starosti by měl mít peníze z Evropské unie. Objevuje se na reklamách hned vedle hejtmana Jana Zahradníka, je jednou z hlavních tváří kampaně do krajských voleb, které se konají letos v říjnu.



Zahradníkův postoj ke Kubově účasti ve firmě PSM je zatím nevyhraněný. Tvrdí, že o pyramidě nic neví, a Martina Kuby si váží jako schopného člověka.



"Záleží na každém, jak se postaví ke své minulosti. Pan Kuba se prokázal čistým trestním rejstříkem, o nějakých nejasnostech nic nevím. Podle mě je to schopný, kvalitní politik," reagoval Zahradník.



Kubovy kvality však podle řady pozorovatelů vazba na PSM sráží. Podle informací MF DNES se podobným projektům věnoval i později. Vzpomínají si na to lidé, kteří pracují ve zdravotnictví.



"Přesvědčoval tu personál, že je to výhodné. Ale nevím, kolik lidí ho poslechlo," potvrdil zdroj blízký jihočeské zdravotnické záchranné službě.



Vede místní sdružení strany

Martin Kuba dnes působí mimo jiné jako zastupitel na budějovické radnici. Vede také jedno z místních sdružení občanských demokratů.



V Budějovicích jich je celkem pět a jejich členové proti sobě bojují, strana je tak rozdělená na několik znepřátelených táborů.



Jeden proud reprezentuje například Martin Kuba a Břetislav Kábele, další třeba současný českobudějovický primátor Juraj Thoma.



Autor: Jan Štifter


<br><img src="http://mufin.fi.muni.cz/profimedia/bigImages/0011176169" height=200><img src="http://mufin.fi.muni.cz/profimedia/bigImages/0052088039" height=200><img src="http://mufin.fi.muni.cz/profimedia/bigImages/0043428156" height=200><img src="http://mufin.fi.muni.cz/profimedia/bigImages/0014041174" height=200><img src="http://mufin.fi.muni.cz/profimedia/bigImages/0004059351" height=200><h1>15726</h1>Vítr zabouchl vrata garáže, řidič se málem udusil výfukovými plyny



Jen málo chybělo k tomu, aby se muž ze Svitav udusil ve vlastní garáži. Při kontrole motoru auta mu vítr zabouchl vrata garáže a muž je kvůli zablokovaným zádům nemohl otevřít. Před smrtí jej tak zřejmě zachránil náhodný kolemjdoucí, který zavolal hasiče. Ti přiotráveného muže vytáhli ven.



Kontrola auta stála muže ze Svitav málem život, vítr mu totiž zabouchl vrata garáže a muž se málem udusil výfukovými plyny.  |



Hlášení o muži, který uvázl v garáži ve svitavské ulici Na Červenici, přijali hasiči v sobotu před dvanáctou hodinou. Garáž měla být podle svědka zamčená a v ní nastartované auto.



"Po vniknutí hasičů do garáže bylo zjištěno, že je uvnitř skutečně nastartované vozidlo a přiotrávená jedna osoba. Hasiči ihned postiženou osobu vynesli před garáž a nasadili kyslík," řekla mluvčí krajských hasičů Vendula Horáková.



Na místo v krátké době dorazila záchranka, která si muže převzala. "Bylo nám hlášené bezvědomí, při našem příjezdu byla ale pán při vědomí a v pořádku. Odvezli jsme ho do nemocnice ve Svitavách na kontrolu," popsala mluvčí pardubické záchranky Helena Škuligová.



Za nehodu, která mohla skončit tragicky, může zřejmě řada náhod. "Muž si pravděpodobně v garáži opravoval vozidlo. Nastartoval automobil, pak se pravděpodobně nahnul, zablokoval si záda a nemohl se pohnout. Větrem se mu zřejmě i zabouchla garážová vrata," uvedla Horáková.



Autor: Martin Bořil


<br><img src="http://mufin.fi.muni.cz/profimedia/bigImages/0003600677" height=200><img src="http://mufin.fi.muni.cz/profimedia/bigImages/0003000006" height=200><img src="http://mufin.fi.muni.cz/profimedia/bigImages/0012439012" height=200><img src="http://mufin.fi.muni.cz/profimedia/bigImages/0000777392" height=200><img src="http://mufin.fi.muni.cz/profimedia/bigImages/0005194013" height=200><h1>09394</h1>Sexuální touhu probudí česnek nebo čokoláda



Látka, která má v člověku probouzet chuť k erotickým hrátkám - to je afrodiziakum. Řadí se mezi ně dokonce i některá jídla: česnek, chřest, ústřice či med.



Sexuální žádostivost ve vás vzbudí i některá jídla.  |



Pokud jste plní sexuální touhy, neodradí vás od milování ani konzerva lančmítu. Na druhou stranu: pokud ve vás neplápolá ani malý plamínek vášně, nevzbudí ho ve vás pravděpodobně ani ústřice, které jsou považované za nejsilnější přírodní afrodiziakum.



Zrovna tak si, pánové, nemyslete, že když na první schůzce naservírujete své partnerce kotlík horké čokolády (zatímco vy sám budete nenápadně uchroupávat chřest), že se na vás po pár doušcích lačně vrhne. Sexuální napětí vyžaduje vhodnou situaci, ideálně načasovanou, naplánovanou i umístěnou. Vhodné jídlo vám to může ovšem výrazně zpříjemnit.



Zelenina



Za afrodiziakum je považován například česnek, který pročišťuje krev a zvyšuje vitalitu. Ne snad, že by vás jeden jeho stroužek vystřelil přímo do orgastické agónie, ale jeho občasné užívání ve zdravé míře se už na vašem sexuální apetitu projeví.



Rychlejší efekt přináší chřest, který je bohatý na draslík, fosfor, vitamin E či vápník, což mimo jiné znamená, že vám dodá mnoho energie. V minulosti se hlavně ve Francii podával chřest mužům v předvečer jejich svatby, a to hned ve třech chodech. Ve starém Egyptě zas muži pojídali celer. Podobné účinky má i petržel.



Dary moře



Bohyně lásky Afrodita, od níž je odvozeno slovo afrodiziakum, se zrodila z vln moře, a to možná právě proto, že některé pokrmy z hlubin moří jsou velice silnými afrodiziaky. Například ústřice. Pro svou moc vzbuzovat v lidech touhu se dokonce ve starověkém Římě vyvažovaly zlatem. Podobně na tom jsou i krevety, které ale na rozdíl od ústřic zdomácněly a zevšedněly.



Medové opojení



Med je s láskou spojován už odpradávna. Medovina byla vždy nápojem lásky a podávala se svatebčanům. Právě proto jsou líbánky nazývány medovými dny (ve slovenštině nebo i v anglickém termínu honeymoon).



Koření



Vše, co pálí zvyšuje prokrvení a tím také milostnou dráždivost. Takže chilli nebo pepř vám v této oblasti prokážou dobrou službu. Kromě nich vás příjemně naladí také vanilka, skořice či rozmarýn.



Autoři: METRO , Jan Jarvis


<br><img src="http://mufin.fi.muni.cz/profimedia/bigImages/0005796892" height=200><img src="http://mufin.fi.muni.cz/profimedia/bigImages/0010067413" height=200><img src="http://mufin.fi.muni.cz/profimedia/bigImages/0013859820" height=200><img src="http://mufin.fi.muni.cz/profimedia/bigImages/0012018144" height=200><img src="http://mufin.fi.muni.cz/profimedia/bigImages/0001296962" height=200><h1>09277</h1>Rozhodli jste, že řasy necháme prodloužit čtenářce Daniele



Ze šesti čtenářek, které si přejí delší a hustší řasy, jste dali nejvíc hlasů studentce Daniele. Ta podstoupí zdarma zákrok v renomovaném pražském studiu. Jak vše probíhalo se dozvíte už příští týden ve čtvrtek.



Oko, řasy |



HLASOVALi jste ZDE



Metoda Lash Sensation



Permanentní prodloužení a zhuštění řas se v Česku dělá několika metodami a jednou z nich je novinka Lash Sensation.



Sexy pohledu se ve studiu Yes, které Lash sensation nabízí jako jediné v ČR a SR, dočkala mezi jinými třeba Eva Aichmajerová, Vendula Svobodová, Petra Minářová nebo Halina Pawlovská.



Princip aplikace řas je v tom, že se lepí syntetická řasa jednotlivě na řasu přírodní. Je nutné dodržet přesný postup, ale současně je třeba přihlížet k individuální potřebě zákazníka. Je to vysoce zručná a téměř hodinářsky přesná práce, která vyžaduje vyškoleného odborníka.



Existuje několik druhů řas, mají jinou délku, zakřivení, váhu i barvu. Délky se mezi sebou dají do určité míry kombinovat pro dosažení lepšího tvaru oka. Vedle řas syntetických obsahuje nabídka i norkovosyntetické a hedvábné. Jsou ještě lehčí než řasy přírodní.



Samotná aplikace trvá asi hodinu a půl až dvě a každé oko se ozdobí cca čtyřiceti až šedesáti novými řasami. Prvních 24 hodin po aplikaci mají řasy ochrannou fázi, kdy se jich nesmíte dotýkat a do styku nesmí přijít ani s vodou. Poté se ale o ně staráte jako o řasy vlastní jen s tím rozdílem, že všechny extrémní podmínky snižují jejich životnost. Například časté saunování, solária a chlorovaná voda v bazénu.



Ceny



Základní aplikace: 3,5 až 5 tisíc korun

První doplnění: zdarma

Další: Co jedna řasa, to 60 korun



Líčení řas není zakázáno v případě, že nepoužíváte voděodolnou řasenku. Nicméně ač vypadají přirozeně, jsou natolik výrazné, že líčit většinou nepotřebují. Pro odlíčení není dobré používat přípravky na olejové bázi, mohou narušit funkci lepidla. Jeho složení si firma chrání jako své know-how. Používané lepidlo má protialergenní atest, nicméně v době bezprostředně po aplikaci se mírná reakce v malém procentu případů objevit může.



Vzhledem k tomu, že přírodní řasy na konci svého růstového období (6-9 týdnů) přirozeně vypadávají, je třeba pravidelně v rozmezí dvou až tří týdnů chodit na jejich doplnění. To trvá v řádu desítek minut, podle počtu ztracených řas.



Autoři: iDNES.cz , jup


<br><img src="http://mufin.fi.muni.cz/profimedia/bigImages/0008500910" height=200><img src="http://mufin.fi.muni.cz/profimedia/bigImages/0004514892" height=200><img src="http://mufin.fi.muni.cz/profimedia/bigImages/0006178608" height=200><img src="http://mufin.fi.muni.cz/profimedia/bigImages/0005603561" height=200><img src="http://mufin.fi.muni.cz/profimedia/bigImages/0033826788" height=200><h1>12036</h1>Stovky aplikací spustíte přímo z internetového prohlížeče



Spoon.net spustí stovky programů z browseru, bez nutnosti je instalovat. WinAudit provede softwarový a hardwarový audit PC. Digital Clip Factory vytvoří prezentaci z fotografií a doplní je o hudbu a jednoduché přechody. Connection Meter změří síťovou komunikaci.



. |



Spoon.net



Speciální klient spustí vybraný software. Běží v izolovaném prostředí a nic nezapisuje do konfigurace Windows, takže po něm v operačním systému nezůstane ani stopa.



Může se hodit tam, kde je třeba zakázáno instalovat aplikace. Práce se Spoon.net je přitom jednoduchá.



Nejprve se zdarma zaregistrujeme, čímž se dostaneme do výběru softwaru v katalogu (v něm najdeme přes tisíc aplikací a her). Po vybrání některého z nich aplikace nabídne stažení klienta. Následně dojde ke stažení balíčku se softwarem do klienta a v něm se spustí. Po skončení se data z izolovaného prostředí odstraní. Pokud se v klientu přihlásíme, je možné program spouštět i bez připojení k internetu (funguje jako klasický sanbox).



Spustí program z katalogu, a to bez instalace ve Windows.



Operační systém:



Win XP a novější



Licence:



Freeware



Vyžaduje instalaci:



ANO



Čeština:



NE



PLUSY:



možnost vytvořit si vlastní oblíbenou skupinu programů, široká nabídka programů a her (některé placené), funguje i po v případě výpadku připojení k internetu



MINUSY:



u větších aplikací pomalejší start



Hodnocení:



Domácí stránka: http://spoon.net/home.aspx Stahujte na této adrese.



WinAudit



Chcete-li mít přehled o tom, kolik počítačů je ve firmě, a jak jsou hardwarově a softwarově vybaveny, použijte WinAudit.



Provede detailní audit komponent PC a jeho programového vybavení a nastavení. Výslednou zprávou je obrazovka s údaji o instalovaném softwaru, informace o licencích, periferiích, pamětích, rychlosti procesoru, zjištění modelu, síťovém nastavení, spouštění programů a další.



Pro větší přehlednost mají jednotlivé počítačové součásti svoje záložky, takže pokud chceme jen něco zjistit o operačním systému, periferiích, verzi BIOSu, procesoru, pevném disku atd., pak můžeme kliknout na požadovanou záložku. Výsledky lze exportovat do textového, HTML, PDF, DOC či XML souboru, případně poslat e-mailem.



Aplikace provede audit softwarového a hardwarového vybavení počítače.



Operační systém:



Win 2000 a novější



Licence:



Freeware



Vyžaduje instalaci:



NE



Čeština:



ANO



PLUSY:



provede rychlý audit PC, rozšířený export dat



MINUSY:



nezjištěno



Hodnocení:



Domácí stránka: http://www.pxserver.com/WinAudit.htm Stahujte na této adrese.



Digital Clip Factory



Vytvoří působivou prezentaci z fotografií doplněnou o hudbu. Výstupem je jediný soubor s koncovkou WMV.



Videoprezentaci vytvoří z obrázků (PNG, JPG, BMP, ICO, EMF, WMF), například z dovolené, a muziky (WAV, MP3, WMA). Ještě před vytvořením souboru si lze výslednou podobu zkontrolovat tlačítkem Preview. Tlačítkem Build Final movie vytvoříte prezentaci.



Přechody mezi snímky jsou řešeny sice pouze formou oddalování, ale lze nastavit délku zobrazení každého snímku a také trvání přechodu. V nastavení zvolíte u výstupního souboru rozlišení, datový tok, VBR kvalitu atd.



Vytvoří prezentaci z obrázků doplněnou o hudbu a výsledek uloží jako jediný soubor s koncovkou WMV.



Operační systém:



Win 2000 a novější



Licence:



Freeware



Vyžaduje instalaci:



ANO



Čeština:



NE



PLUSY:



snadná tvorba prezentací, doplněná o hudbu a přechody



MINUSY:



výstup pouze do WMV, chybí větší podpora formátů



Hodnocení:



Domácí stránka: http://software.dunesmm.nl/digitalclipfactory/ Stahujte na této adrese.



Connection Meter



Connection Meter již dávnou neměří jen připojení k internetu přes vytáčené připojení. Dnes sleduje a eviduje datové toky a rychlost spoje, umožňuje sledování Fair User Policy pro vybrané zprostředkovatele, sleduje datové toky na routeru, umožňuje sledování využití počítače (procesoru) a nabití baterie notebooku.



Dále počítá, sleduje a eviduje cenu za telefon a připojení, obsahuje ochranu připojení. Každé připojení lze sledovat, připojit a odpojit v závislosti na množství stažených dat, délce připojení atd.



Obsahuje SMS bránu pro odesílání zpráv zdarma i za poplatek (v ČR), test rychlosti a stability připojení, sledování wi-fi signálu, vzdálené sledování PC atd. K dispozici je i zdarma dostupná verze, která je značně omezena. Sleduje rychlosti připojení, přenosů dat a FUP, vypočte cenu připojení, seřídí čas v PC, používá časovač, stopky, kalendář se svátky a jmeninami či převody jednotek a měn.



Connection Meter měří přenos dat



Operační systém:



Win 2000 a novější



Licence:



Shareware



Vyžaduje instalaci:



NE



Čeština:



ANO



PLUSY:



měří přenos dat, sleduje toky na routeru, pohlídá překročení FUP



MINUSY:



z jednoduchého programu se stala aplikace přecpaná funkcemi



Hodnocení:



Domácí stránka: http://conmet.cz/ Stahujte na této adrese.



Autor: Jakub Dvořák


<br><img src="http://mufin.fi.muni.cz/profimedia/bigImages/0003552399" height=200><img src="http://mufin.fi.muni.cz/profimedia/bigImages/0007693295" height=200><img src="http://mufin.fi.muni.cz/profimedia/bigImages/0043397590" height=200><img src="http://mufin.fi.muni.cz/profimedia/bigImages/0034566307" height=200><img src="http://mufin.fi.muni.cz/profimedia/bigImages/0050974554" height=200><h1>04747</h1>Syndrom vyhoření může skončit invaliditou. Naučte se mu čelit



Tlak na efektivitu a výkonnost v práci nepolevuje, spíše naopak. Rozlišit, zda člověk trpí depresí, nebo vyhořením, ale není jednoduché. Mnoho příznaků se totiž prolíná a překrývá.



Podle Světové zdravotnické organizace bude deprese v roce 2020 ve vyspělých státech druhým nejčastějším důvodem invalidity.  |



Najít odpovědi se podažilo švédské psycholožce Agnetě Sandström. Nejprve je nutné odlišit psychickou poruchu od normální špatné nálady a demotivace. Jednoduše řečeno, pokud máte "blbou" náladu a je vám smutno z toho, co kolem sebe vidíte, jste nejspíš v pořádku. Okolní svět je nasycen informacemi a ty negativní prostě hrají prim.



Zaměřte se na pozitivní věci. Jděte třeba do lesa



Pokud se chcete z negativní nálady dostat, stačí většinou zaměřit pozornost na pozitivní věci. Vypněte zprávy, jděte do lesa, hrajte si s dětmi nebo se pomazlete se svým psem. Nálada se vám zlepší. Jestli ne, může to být signál závažnějšího problému.



Deprese je strašákem budoucnosti. Často citovaná zpráva Světové zdravotnické organizace uvádí, že v roce 2020 bude deprese ve vyspělých státech druhým nejčastějším důvodem invalidity. Na rostoucích číslech se ovšem podepisuje také nesprávné zařazení syndromu vyhoření, který jako deprese vypadá, ale má jiné příčiny a především rozdílnou účinnou léčbu. Ale jak rozpoznat obě diagnózy? Smutný, vyčerpaný a neschopný činnosti je člověk v obou případech.



Jako když v běhu přepálíte tempo



Agneta Sandström ve svém výzkumu srovnávala tři skupiny žen: zdravé, depresivní a prokazatelně vyhořelé. A skutečně se jí podařilo najít některé měřitelné rozdíly.



Například depresivní pacientky popisovaly, že se budí časně ráno a už neusnou. Ženy se syndromem vyhoření spíše nemohly dlouho usnout. Samozřejmě obě skupiny vstávaly nevyspalé a unavené. Měly také problémy se soustředěním a zapamatováním si detailů. Ovšem u vyhořelých to bylo spojeno s celkovou nižší aktivitou mozku. Jako když zapnete televizi na "stand by" režim, mozek se prostě částečně vypne.



Oproti depresi je vyhoření vždy spojeno se způsobem vaší práce. Dlouhodobé přetěžování a stres mají kumulativní charakter. Malé stresy se během dne ukládají a sčítají. Protože je snadno potlačíte, moc vás netrápí. Jenže vyhoření se nejprve projevuje hostilitou (agresivním chováním) k druhým. A protože se hádáte a vztekáte, přibývá stresu. Nakonec se tento stav překlopí do skutečného vyhoření, které se podobá depresi.



Švédská psycholožka proces připodobňuje svalové zátěži. Představte si třeba běh. Znáte to, když přepálíte tempo? Nejprve vám to jde, pak se dostaví menší bolesti, kterou překonáte, nakonec se zhroutíte a neuděláte už ani krok. Kolem vás pak běží ti šikovnější, kteří si uměli rozvrhnout síly. Problém není v tom, že dostáváte denní dávku malých stresů, ale v tom, že mozku nedáte čas na zotavenou. Chvilka u dobrého čaje, milá SMS zpráva pro partnera, pětiminutové posezení na sluníčku. Není to nic světoborného, ale je to účinnější než tableta na povzbuzení zapitá energetickým nápojem.



Autor: Tomáš Vašák pro MF DNES


<br><img src="http://mufin.fi.muni.cz/profimedia/bigImages/0069893810" height=200><img src="http://mufin.fi.muni.cz/profimedia/bigImages/0071270281" height=200><img src="http://mufin.fi.muni.cz/profimedia/bigImages/0013129321" height=200><img src="http://mufin.fi.muni.cz/profimedia/bigImages/0011256091" height=200><img src="http://mufin.fi.muni.cz/profimedia/bigImages/0012622407" height=200><h1>00696</h1>Egypt: ochutnejte místní speciality, nebudete litovat



Chystáte se na dovolenou do Egypta? Zjistěte, jakou specialitu si nesmíte nechat ujít v egyptské restauraci, jaké pivo byste měli určitě ochutnat, jak smlouvat na tržišti či jak se chovat na silnici.



Další 4 fotografie v galerii



Restaurace před pyramidami v Gíze |



V Egyptě mají fantastické jehněčí kotletky. A jak říká redaktor MF DNES Hany Farghali, ve zdejších restauracích vám mohou do pusy létat i pečení holubi. "Nebývají však k dostání v letoviscích a levných bufetech. Naservírují vám je v dobrých restauracích ve městech, třeba v Káhiře," radí.



Ze sladkostí si určitě dopřejte kunafu, což je nudlový závitek plněný pistáciemi, máčený v medu.



Z piv je podle Farghaliho nejlepší egyptská Stella: "Je to smetanovité pivo, nechci se rouhat, ale je snad ještě lepší než budvar." V Egyptě mají i slušný výběr nealkoholických piv.



Na tržišti smlouvat, v restauracích ne

Egypťané vás budou hostit, i kdyby sami měli hladovět.

A určitě budete mít problém celou porci sníst. Dát jim pak od cesty jen pár drobných proto může působit jako výsměch.



Při placení za jídlo je slušné dát bakšiš pět až deset procent z ceny objednávky. Právě z drobných, které dostanou navíc, totiž Egypťané žijí. Zatímco na tržištích musíte smlouvat a je nutné usmlouvat nejméně třicetiprocentní slevu, u jídla to nezkoušejte. To se totiž považuje za urážku.



"V Egyptě je dobré mít po kapsách drobné eurocenty. Existuje tu totiž celá řada v podstatě zbytečných povolání, jako třeba otvírač dveří nebo podavač ubrousků na utření rukou na toaletě," říká Farghali.



Lidem, kteří vám však "vskočí do fotky" a pak žádají drobné, nic nedávejte. Je to jen trik, jak z cizinců vyloudit peníze.



Další trik spočívá v tom, že vám někdo něco dává. A jen proto, že jste "jako jeho bratr". Dřív nebo později bude chtít pravděpodobně nějakou protislužbu.



Na silniční pravidla se tu nedbá

"S taxikáři nebudou mít problém lidé z Prahy, kteří vědí, jak to chodí. Ostatní by nikdy neměli do taxíku nasedat, dokud si nevyjednají smluvenou cenu předem," varuje Farghali. A českým turistům příliš neradí, aby si půjčovali automobil nebo motorku.



Jízda v Egyptě může být dost nebezpečná. Egypťané totiž s oblibou jezdí se zmáčknutým klaksonem a na silniční pravidla příliš nedbají. Přitom se předhánějí v tom, kdo na ostatní zakřičí sprostější nadávku.



Pokud se toužíte projet na velbloudu, pečlivě vybírejte. Turističtí velbloudi totiž docela často mívají svrab. Když už se pro jízdu rozhodnete, pak nejlépe s karavanou v poušti.



Autor: MF DNES


<br><img src="http://mufin.fi.muni.cz/profimedia/bigImages/0050557045" height=200><img src="http://mufin.fi.muni.cz/profimedia/bigImages/0000720072" height=200><img src="http://mufin.fi.muni.cz/profimedia/bigImages/0005949665" height=200><img src="http://mufin.fi.muni.cz/profimedia/bigImages/0050023861" height=200><img src="http://mufin.fi.muni.cz/profimedia/bigImages/0041361201" height=200><h1>05800</h1>Zimolez obecný (Lonicera xylosteum)



Další 1 fotografie v galerii



Zimolez obecný |



POZOR!



Plody zimolezu jsou pravděpodobně prudce jedovaté. Zároveň se ale věří, že je to pouze lidová pověra a plody jsou pouze nejdelé.



ZÁKLADNÍ ÚDAJE:



Popis rostliny: Zimolez je 1 – 3 metry vysoký, bohatě větvený keř. Má tmavohnědé až červenohnědé, starší, chlupaté větve s hnědou borkou. Listy jsou klínovité až zaokrouhlené, vejčité, široce eliptické. Má url: http://i.idnes.cz/08/114/gal/LUD27756e_zimolezobecnyNOV.jpg

chlupaté květní stopky a dvoukvětá květenství na 1 – 2 cm dlouhé stopce. Květy jsou bílé, později načervenalé. Plodem je bobule s hnědými semeny.



Stanoviště: Narazíte na ní na okrajích lesa, skalnatých svazích a v křovinách, dost často je pěstován a pak zplaňuje v okolí. Vyhovuje mu suchá, hlinitá, mírně vlhká, na živiny bohatá půda se slabou kyselostí.



Výskyt: V ČR roste velice hojně. V Evropě je její výskyt omezen pouze ve středu, v jižních a nejsevernějších oblastech se téměř nevyskytuje.



Období květu: Kvete od května do června.



Ohrožení: Není ohrožen.



Autor: Karolina Ludvíková


<br><img src="http://mufin.fi.muni.cz/profimedia/bigImages/0011836384" height=200><img src="http://mufin.fi.muni.cz/profimedia/bigImages/0011632635" height=200><img src="http://mufin.fi.muni.cz/profimedia/bigImages/0051866058" height=200><img src="http://mufin.fi.muni.cz/profimedia/bigImages/0013850200" height=200><img src="http://mufin.fi.muni.cz/profimedia/bigImages/0002328400" height=200><h1>15404</h1>Teenageři ukamenovali jednoho z posledních tučňáků košické zoo



Agresivní slovenští teenageři ubili kamením tučňáka v košické zoo. Uhynulé zvíře našli návštěvníci a nahlásili to řediteli zahrady. Pachatele při jejich činu zachytily bezpečnostní kamery, hrozí jim maximálně tři roky vězení.



 |



Pro samečka tučňáka se stala ve středu odpoledne osudnou návštěva skupiny teenagerů. Bezbranné zvíře ubili kamením, uvedl server SME.sk .



Zoo monitoruje výběhy pro tučňáky kamerovým systémem, který zachytil skupinu výrostků přímo v akci. "Je to jako zlý sen. Je to velmi smutné, jsme z toho otřeseni (...) Ze dvou párů, které se nám podařilo vypiplat z nejhoršího, zůstali už jen tři tučňáci - dvě samičky a jeden sameček," řekla mluvčí zoo Eva Malešová s tím, že skupinu dětí se dosud nepodařilo identifikovat.



původní článek serveru SME.sk



Více o případu i možném trestu pro násilníky čtěte zde



Zoologická zahrada hodlá na agresivní teenagery podat trestní oznámení. Pokud je soud shledá vinnými, mohou jít do vězení maximálně na tři roky.



Tučňáci mají v košické zoo obecně těžký život. Než zoologická zahrada jejich výběh ohradila, lidé se je snažili krmit kdečím a házeli jim do vody i odpadky, uvedl server SME.sk. Skupina jiných teenagerů dokonce jednou tučňáka vytáhla z vody a fotografovala se s ním.



Zoo už přišla o devět z dvanácti tučňáků



Zoologická zahrada v Košicích měla původně dvanáct tučňáků. Postupně o ně však přišla. První zvíře uhynulo v létě 2008, krátce po převozu onemocnělo. Druhý tučňák se ve stejný měsíc utopil při vypouštění bazénu. Za jeho smrt mohla ošetřovatelka, kvůli její chybě se zasekl v odtoku.



Na jaře loňského roku pak infekce zabila další dva tučňáky, za jejich smrt mohly bakterie a plísně. Pátý tučňák pak dostal zápal průdušnic a v květnu pracovníci zahrady museli pohřbít šesté zvíře.



V červnu 2009 uhynul další tučňák s podobnou diagnózou jako většina ostatních - virová infekce trávicí soustavy a zápal horních cest dýchacích. Na podzim pak opět pochybila ošetřovatelka, její nedbalost při vypouštění vody z bazénu stála život osmého tučňáka. Opět uvázl v odtoku (více čtěte zde) .



Pražská zoo: Úhyny tučňáků nejsou náhodné



Zahrada navíc toto pondělí požádala o další dva exempláře ředitele pražské zoo Miroslava Bobka. Ten to ale odmítl. "Odmítl jsem i přesto, že košická zoo má doporučení koordinátora chovu," řekl ČTK Bobek a dodal, že poslední incident je možná pouhou nešťastnou náhodou, předešlé úhyny ale ne. "Zjevně to tam je prokleté," prohlásil Bobek.



Pražská zoo nyní dál řeší, jak s košickou zahradou spolupracovat. Pokud některé ze tří přeživších zvířat pochází z Prahy, zřejmě ho zahrada ze Slovenska stáhne.



Labuti ukradli návštěvníci vejce



Tučňáci nejsou jedinými živočichy, vůči kterým obrátili návštěvníci košické zoo svou agresivitu. Někdo před časem ukradl pět vajíček, na kterých seděla jedna z labutí. "Kdyby se o to postaral nějaký dravec nebo liška, zůstaly by po nich nějaké skořápky. Ale zmizela beze stopy," uvedla Malešová. Děti prý také krmí kozy jedovatými oleandry, které zoo nedávno vysadila na okrasu sociálních zařízení.



Autoři: SME.sk , ipl Iveta Polochová


<br><img src="http://mufin.fi.muni.cz/profimedia/bigImages/0051970696" height=200><img src="http://mufin.fi.muni.cz/profimedia/bigImages/0070794596" height=200><img src="http://mufin.fi.muni.cz/profimedia/bigImages/0013147102" height=200><img src="http://mufin.fi.muni.cz/profimedia/bigImages/0070655301" height=200><img src="http://mufin.fi.muni.cz/profimedia/bigImages/0010605148" height=200><h1>11569</h1>Do dvaceti let budeme znát prvního mimozemšťana. Poděkujeme Rusům



Život ve vesmíru není omezen jen na naši planetu. Podle ruského astronoma Andreje Finkelštejna lidstvo do dvaceti let objeví mimozemskou civilizaci.



Mimozemšťané nám podle ruského vědce budou podobní. |



Uznávaný ruský vědec tento názor představil v rámci konference , která hodnotí výsledky půl století práce na projektu SETI. Jeho cílem je najít inteligentní mimozemský život na základě analýzy signálů přicházejících z vesmíru. ( podrobněji vás Technet.cz o hledání mimozemského života informoval v tomto článku )



Co se stane, až přistanou mimozemšťané?



Možná si tady jen vyprázdní záchod



Úspěchy zatím žádné SETI nemá, ale podle některých odborníků je to jenom otázkou času. "Vznik života je stejně nevyhnutelný, jako vznik atomů," řekl šéf Ústavu užité astronomie Ruské akademie věd Andrej Finkelštejn. "Existují přece základní zákony, které platí v celém vesmíru. Život na cizích planetách existuje a my ho do dvaceti let najdeme," doplnil.



Finkelštejn upozornil, že už bylo objeveno kolem tisíce takzvaných exoplanet, tedy planet patřících do jiné planetární soustavy a obíhajících kolem jiné hvězdy, než je Slunce. Desetina z nich je podle něj podobná Zemi. "Pokud je tam voda, je tam i život," předpověděl.



Obyvatelé vzdálených planet budou podle Finkelštejna velmi podobní lidem. "Budou mít dvě nohy, dvě ruce a hlavu. Možná budou mít jinou barvu kůže, ale to je běžné i u nás na Zemi," uzavřel podle agentur své úvahy astronom.



Na tenkém astronomickém ledě



Bohužel, podrobnější informace zatím nejsou k dispozici. Andrej Finkelštejn je ve svém oboru uznávaný odborník, významný člen mezinárodních odborných organizací a ředitel ruského Ústavu pro aplikovanou astronomii. Lze tedy jen těžko věřit, že by jeho slova byla jen plácnutí do vody.



Na stránkách samotné konference žádné detaily nejsou. Andrej Finkelštejn také zatím nereagoval na prosbu Technetu o vyjádření, kterou mu redakce zaslala během pondělního odpoledne.



Do té doby nelze zprávu brát za bernou minci. V paměti ještě máme letošní případ varování ruských vědců před srážkou Země s meteoritem. Že nic takového nehrozilo, jsme vás informovali v tomto článku . Ve skutečnosti ovšem původcem této kachny nebyli samotní vědci, ale novináři. Daného vědce jednoduše neúplně citovali a tím změnili smysl jeho vyjádření. Jako první na to upozornil blog Bad Astronomy . (Díky čtenářům Technetu za tip.)



VIDEO: Podivejte se na pitvu mimozemšťana. Video, které vyvolává spory



Pro zobrazení videa musíte mít zapnutou podporu JavaScriptu



Autoři: ČTK , Matouš Lázňovský


<br><img src="http://mufin.fi.muni.cz/profimedia/bigImages/0000923899" height=200><img src="http://mufin.fi.muni.cz/profimedia/bigImages/0007727774" height=200><img src="http://mufin.fi.muni.cz/profimedia/bigImages/0040359396" height=200><img src="http://mufin.fi.muni.cz/profimedia/bigImages/0043347274" height=200><img src="http://mufin.fi.muni.cz/profimedia/bigImages/0037451761" height=200><h1>15560</h1>V Česku si na sníh ještě počkáme, v Alpách už padá



Kdo se těší, že si v prosinci zalyžuje v Krkonoších nebo italských Dolomitech, bude zklamaný. Kvalitní podklad pro lyžování bude jen v rakouských Alpách. V Česku začne podle meteorologů sněžit nejdřív v půlce ledna, zato na Alpy, kromě italských, se ode dneška začíná snášet sněhová nadílka.



Sněhová peřina se na českých horách objeví až za více než měsíc, předpokládají meteorologové.  |



Lyžaři a snowboardisté by měli vyrazit do Alp, doporučují odborníci na počasí. "Nad šestnáct set metrů by tam zakrátko mělo být vše pod sněhem s téměř ideálním počasím pro lyžování," předpovídá meteorolog Jaroslav Rosa.



SNÍH V ALPÁCH



Stav k 29. 11. 2009



Rakousko – TOP 5

středisko: výška sněhu

Molltaler Gletcher: 170

Hintertuxer Gletcher: 170

Kaunertaler Gletcher: 121

Stubaier Gletcher: 110

Pitztaler Gletcher: 92

středisko: vleky v provozu

Ischgl - Samnaun: 27

Hintertux: 18

Sölden: 17

Obergurgl - Hochgurg: 17

Obertauern: 13

Rakousko – další areály

středisko: vleky v provozu

Pitztal: 6

Stubai: 8

Kitzsteinhorn - Kaprun: 2

Flachau: 2

Schladming Planai: 3

Itálie – TOP 5

středisko: výška sněhu

Passo Tonale: 130

Arabba: 64

Paganella - Andalo: 60

Cervinia: 60

Tre Valli: 60

středisko: vleky v provozu

Val Senales - Schnalstal: 10

Kronplatz - Plan de Corones: 8

Cortina d´Ampezzo: 5

Cervinia: 4

Sulden am Ortler: 4

Itálie – další areály

střediska: vleky v provozu

Bormio: 3

Madonna di Campiglio: 3

Livigno: 1

Hochpustertal - Alta Pusteria: 1

Arraba: 0

Tre Valli: 0

Švýcarsko – TOP 5

středisko: výška sněhu

Zermatt: 400

Alpenarena - Flims: 90

Andermatt - Hospental: 70

Crans-Montana: 70

Klosters: 51

středisko: vleky v provozu

Zermatt: 57

Klosters: 12

Davos: 12

Aletsch - Brig: 7

Engelberg - Titlis: 6



Pozn.: Výška sněhu nezaručuje vleky v provozu



Oblast, která bude v následujících dnech přitahovat lyžaře, připomíná podle Rosy tvarem kapku vody. Ta má pokrýt Bavorsko, zejména Rakousko a z menší části i Francii. Italské Alpy budou zatím kvůli vysokým teplotám bez sněhu. V těch rakouských by mělo naopak do čtvrtka napadnout až třicet centimetrů nového sněhu a zároveň se výrazně ochladí.



V třítisícové výšce už dnes přes den na šest stupňů pod nulou, v noci má rtuťový sloupec klesnout dokonce až na minus 20 stupňů Celsia. Ve dvou tisících metrech nad mořem začne v Rakousku sněžit zítra s desetistupňovými mrazy.



Lidé, kteří v následujících dnech míří do horských středisek Bavorska, Rakouska či Švýcarska, si podle meteorologa Rosy skvěle zalyžují. A severní Itálie? "Tam je to zatím jen na pěší turistiku. I z ní ale mohou být krásné zážitky," nabízí slabou útěchu šéf dlouhodobé předpovědi Marian Sandev.



Napadne a sleze...



Také v Česku zítra na horách zasněží. Podle meteoroložky Mileny Ferebauerové však několikacentimetrová bílá pokrývka už ve středu kvůli návratu vyšších teplot roztaje. A další příděl přírodního sněhu je v nedohlednu.



Ani teploty blízké nule, které mají převládat na českých horách, nemusí stačit k umělému zasněžování. "Podklady k měsíční předpovědi získáme sice až v pondělí, ale podle mě Česko čeká poměrně teplá zima, při níž napadne sníh až v druhé polovině ledna příštího roku," odhaduje meteorolog Sandev.



Letošní zima podle odborníků kopíruje tu z roku 2006. I tehdy vládly vysoké teploty. I tehdy napadl sníh až po patnáctém lednu a pak do Česka vtrhl ničivý orkán Kyrill. Neznamená to však, že zima skončí i letos stejně tragicky. "Tak daleko ostatně ani dohlédnout neumíme," vysvětluje Sandev.



Přitom v loňském roce ve stejné době bylo už na horách sněhu poměrně dost a začínala víc než vydařená lyžařská sezona. Například na Šumavě byly běžkařské tratě skvěle upravené ještě v letos v dubnu.



Mají tedy lidé vracet cestovním kancelářím kvůli nedostatku sněhu poukazy do horských středisek? Na to už meteorologové nechtějí odpovídat.

Takže jedna obecná rada: pokud teploty klesnou a vydrží pod bodem mrazu, zvládnou sněžná děla podle odborníků připravit zelenou sjezdovku i za tři dny.



Umělý sníh musíte nechat pěkně uzrát a nakynout



Když posloucháte Petra Prouzu ze SkiCentra SportProfi v Orlických horách, sílí ve vás pocit, že mluvíte se sněhovým kouzelníkem, jenž umí vyrobit sněhu, kolik se mu zamane.



Máte už přichystaná sněhová děla?

Jasně. Jakmile klesnou jen na pár dnů teploty pod nulu, tak jdeme na to. Počítám, že tak do čtrnácti dnů to přijde. Začneme s předstihem zasněžovat, aby sníh mohl dozrát. Snad bude vhodná i vlhkost vzduchu.



Slyším dobře? Cožpak sníh zraje?

Ten umělý určitě. Když je čerstvý, tak je ještě mokrý. Musí se nechat uležet, aby s něj vyvanula vlhkost. On pak pěkně nakyne. Teprve potom z něj můžete rolbou připravit opravdu kvalitní sjezdovku.



Zdá se, že výroba sněhu je složitá chemie.

A víte že ano? Kromě teploty a vlhkosti vzduchu je důležitá i teplota vody. Když má jako u nás v říčce Bělé, která protéká Deštným, stupeň pod nulou, tak se sníh vyrábí snadněji než při pěti stupních Celsia. A sníh se i více podobá přírodnímu. A to nemluvím o hlídání tlaku vody v hadicích. Dole je obrovský, ale ještě nahoře na sjezdovce má dvacet atmosfér. Důležitý je i směr větru. Namíříte dělo proti němu, zamrzne. Špatně nastavíte výšku děla, nafoukáte sníh do lesa. Pečlivě sledujeme i předpověď počasí.



Zatím je však všude zeleno.

Nevadí. Nebylo by to poprvé, kdy všude kolem sjezdovek v Deštném je zeleno, ale na nich už na slušném sněhovém podkladu sjíždí desítky lyžařů a snowboardistů.



Dá se vyrobit sníh i při teplotě nad nulou?

Dobré sněhové dělo to umí při dvou stupních Celsia. Musí být pětadvacetiprocentní vlhkost vzduchu a tu v této konstelaci nabízejí jen přímořské země.



Aktuální předpověď počasí:

pocasi.idnes.cz



Autor: Jan Gazdík


<br><img src="http://mufin.fi.muni.cz/profimedia/bigImages/0011250064" height=200><img src="http://mufin.fi.muni.cz/profimedia/bigImages/0013666226" height=200><img src="http://mufin.fi.muni.cz/profimedia/bigImages/0034114935" height=200><img src="http://mufin.fi.muni.cz/profimedia/bigImages/0008253923" height=200><img src="http://mufin.fi.muni.cz/profimedia/bigImages/0001808718" height=200><h1>15204</h1>Sluneční aktivita proti očekávání neroste, je nejnižší za sto let



Slunce je nejklidnější za posledních sto let. Na jeho povrchu nejsou skvrny a jen velmi málo slunečních erupcí. Vědci přitom očekávali, že teď začne aktivita nejbližší hvězdy růst. O tom, proč se tak neděje, chtějí podle BBC diskutovat na konferenci britští astronomové.



Slunce |



Životadárná hvězda prochází jedenáctiletými cykly aktivity. Na jejím vrcholu se z povrchu uvolňuje obrovské množství energie, kterou je možné pozorovat v podobě masivních erupcí horkého plynu v oblastech slunečních skvrn. Poté vždy následuje klidnější období.



Loni vědci předpověděli, že aktivita Slunce začne po době útlumu opět růst. Místo toho ale letos naměřili padesátileté minimum v tlaku solárních větrů, radiové záření nejnižší za posledních 55 let a sluneční aktivitu nejmenší dokonce za poslední století.



Ochladí Slunce oteplenou Zemi?



Podle Louise Haraové z londýnské Univerzitní koleje není jasné, proč k tomu dochází ani kdy začne být Slunce aktivnější. "V současnosti máme vědecké studie, které předpokládají, že již brzy vstoupíme do běžného období aktivity. Jiné ale tvrdí, že směřujeme k novému minimu," demonstruje názorovou rozdělenost odborné veřejnosti.



V polovině 17. století takový útlum trval 70 let a na Zemi způsobil malou dobu ledovou. Odborníci tuto periodu označují termínem Maunderovo minimum a podle některých by jeho opakování mohlo vyrovnat důsledky globálního oteplování Země.



Mike Lockwood ze Southamptonské univerzity se ale domnívá, že tento názor je příliš zjednodušující. "Kdyby slábnutí Slunce mělo ochlazující efekt, už bychom to pozorovali," míní vědec, který jako jeden z prvních zaznamenal, že aktivita Slunce od roku 1985 postupně klesá, zatímco teploty na Zemi rostou.



Lockwood nové Maunderovo minimum neočekává dříve než za sto let.



Autoři: ČTK , ipl Iveta Polochová


<br><img src="http://mufin.fi.muni.cz/profimedia/bigImages/0009704138" height=200><img src="http://mufin.fi.muni.cz/profimedia/bigImages/0013026322" height=200><img src="http://mufin.fi.muni.cz/profimedia/bigImages/0006797761" height=200><img src="http://mufin.fi.muni.cz/profimedia/bigImages/0004089751" height=200><img src="http://mufin.fi.muni.cz/profimedia/bigImages/0013015451" height=200><h1>02324</h1>Rozpočet domácností nejvíce zatíží voda. Cena stoupne až o třetinu



Dlouho nenápadná položka ve výdajích domácností bude jedním z hlavních tahounů větších výdajů v příštím roce. Vodné a stočné podraží v tuzemsku většinou o pět až sedm procent, v některých případech až o třetinu. Záleží na konkrétním regionu.



Cena vody stoupne v některých domácnostech až o třetinu |



Voda podražuje několik let podstatně více než sama inflace. Už tak v řadě českých měst dohnala výši, kterou platí obyvatelé velkých evropských měst s podstatně vyššími příjmy.



Například rodina se spotřebou 146 kubíků vody ročně zaplatí příští rok za vodu v Liberci či Ústí nad Labem 10 977 Kč. MF DNES srovnávala ceny za vodu a kanalizaci v deseti evropských městech. Levnější účty se stejnou spotřebou mají například v Paříži (10 801 Kč) nebo v Londýně (7 368 Kč).



Velmi blízko jsou tuzemské ceny už například i západním sousedům – v Mnichově zaplatí domácnost 11 700 Kč. Vodárny to vysvětlují především nutností investovat do čistíren odpadních vod.



Nejde však jen o investice, většina tuzemských vodovodů sice stále patří městům a obcím, které do nich musí výrazně investovat, nechávají je však provozovat nadnárodním firmám, které si z Česka odvádějí ročně na dividendách miliardy korun. Zdražování v dalších letech bude pokračovat.



"Vodárenství musí být samofinancovatelné. Cenu pět eur za kubík vody budou mít některé společnosti u nás během pěti sedmi let," řekl v listopadu v rozhovoru pro MF DNES šéf Sdružení oboru vodovodů a kanalizací František Barák.



Ceny energií budou celý příští rok jedním z tahounů růstu inflace. Společně s nájemným jsou výdaje za energie největší položkou v domácím rozpočtu, na celkových výdajích se podílejí zhruba pětinou a překonaly tak potraviny.



Plyn zlevní, teplárny ale budou zdražovat



Více si musí připravit například lidé napojení na teplárny. Podle propočtů Energetického regulačního úřadu stoupnou ceny za teplo celorepublikově v průměru o čtyři procenta. Za jeden gigajoule tepla z uhlí zaplatí lidé v průměru 473 korun, stejné množství vyrobené z plynu vyjde na 580 korun.



Většina tepláren také příští rok zdražuje, přesto jsou výjimky: například Českolipská teplárenská snižuje cenu o sedm korun za gigajoule v České Lípě a ještě více v Dubé. Obě spalují zemní plyn. Pokles hlásí například i ve Znojmě nebo Vyškově.



Relativně příznivá bude pro obyvatele na většině míst i cena plynu. RWE cenu pro domácnosti navyšuje v průměru o 2,3 procenta. Regulované části ceny plynu se příliš nemění, cena za distribuci, která se na konečné ceně podílí zhruba čtvrtinou, klesne v průměru o 0,4 procenta.



Elektřina se mírně prodraží



Naopak o téměř desetinu se zvyšuje částka za zaúčtování obchodů s plynem, ta má ale na celkové faktuře zanedbatelný vliv. "Ke zdražení dochází hlavně ve východních Čechách, jinak u regulovaných částí ve většině regionů cena klesá," podotkla Kateřina Vaňková z portálu srovnejenergie.cz.



Plyn obvykle kopíruje ceny ropy s půlročním zpožděním, ale závislost se zmenšuje. Například i kvůli čím dál častějšímu zkapalňování zemního plynu, které výrazně rozšiřuje nabídku. Lidem se prodraží i účty za elektřinu.



V průměru ceny od ledna stoupnou o 4,6 procenta. Za růstem stojí především boom solárních elektráren, každý odběratel bude přispívat na vyšší cenu proudu vyrobeného ze slunce, kterou majitelům slunečních panelů garantuje zákon.



Původně hrozilo vyšší zdražení, ale vláda nakonec řadou legislativních opatření zdražení zmírnila. Majitelé výnosných solárních panelů teď kvůli tomu hrozí arbitrážemi.



Autor: Jan Sůra


<br><img src="http://mufin.fi.muni.cz/profimedia/bigImages/0012945199" height=200><img src="http://mufin.fi.muni.cz/profimedia/bigImages/0000951550" height=200><img src="http://mufin.fi.muni.cz/profimedia/bigImages/0009923393" height=200><img src="http://mufin.fi.muni.cz/profimedia/bigImages/0005634084" height=200><img src="http://mufin.fi.muni.cz/profimedia/bigImages/0006436839" height=200><h1>00029</h1>Javoříčské jeskyně - za vodníkem z krápníků



Minulý rok jsem se svojí maminkou, sestrou a známými absolvovala výlet do Javoříčských jeskyní. Protože bydlíme ve východních Čechách a máme malé auto, byla cesta více než úmorná. Když jsme pak celí rozlámaní vylezli z auta, naskytl se nám pohled na dlouhatánské schody. Tuto překážku jsme ale hravě zvládli a najednou se před námi objevila obří díra do neznáma.



Takto vypadají krápníky v Moravském krasu |



Byla to brána do Javoříčských jeskyní. Zatímco my jsme zamířili na lavičku, moje maminka zamířila k pokladně. Bohužel jsme se chtěli ještě vydat na blízký hrad Bouzov, a tak jsme v daném čase mohli stihnout pouze krátký okruh. Vstupné na krátký okruh pro dospělého je 80 kč - to ujde, pro důchodce 60 kč - taky dobrý, a pro děti od 6 do 15 let, držitele průkazu ZTP a ZTPP a studenty do věku 26 let 40 kč - no fajn.



Podzemní systém Javoříčských jeskyní vytváří komplikovaný komplex chodeb, dómů a propastí. Byly vytvořeny v ostrůvku devonských vápenců a na jejich vývoji se podílel potok Špraněk. Podstatná část jeskyní byla objevena již v roce 1938. Krátký popis jeskyní je na stránce www.caves.cz , kde se o těchto jeskyních dozvíte více (např. trasu, ceny, otevírací doby a tak podobně).



Na prohlídku byla docela fronta, ale vešli jsme se. Pokud se dobře pamatuji, tak nám na začátku pověděli něco o objevení jeskyní a pak jsme uviděli něco neuvěřitelného. Strop byl plný krápníkových brček, všude kolem nádherné stalagmity a stalaktity a zvláště se mi líbil jeden krápníkový útvar, který vypadal jako pusinka, nebo sníh z bílků. Prostě nádhera! Viděli jsme i pár netopýrů.



Pak jsme vstoupili do obřího dómu, kde bylo krásné jezírko, u kterého seděl krápníkový vodník, nebo se tam vinuly Krakonošovy vousy. Za dómem jsme viděli nádherně nasvícené sloní uši a pohádkovou krajinu (už si ale nepamatuji, co tam bylo). To už byl ale konec krátkého okruhu a my jsme museli pryč. Ale jinak to byl perfektní výlet, až na to, že nám Bouzov mezitím zavřeli.



Autorka článku se bohužel nepodepsala.


<br><img src="http://mufin.fi.muni.cz/profimedia/bigImages/0011675296" height=200><img src="http://mufin.fi.muni.cz/profimedia/bigImages/0036595766" height=200><img src="http://mufin.fi.muni.cz/profimedia/bigImages/0004168945" height=200><img src="http://mufin.fi.muni.cz/profimedia/bigImages/0033746792" height=200><img src="http://mufin.fi.muni.cz/profimedia/bigImages/0011134245" height=200><h1>10076</h1>Avie se střetla s krávou, řidič čekající v koloně spadl z mostu



Řidiče avie překvapila po půlnoci na čtyřproudé silnici z Nového Jičína na Příbor kráva. Střetu už nedokázal zabránit. Za nehodou se vytvořila kolona. V ní stál i mladý muž. Ten si zřejmě potřeboval odskočit, tak vystoupil a přelezl zábradlí u cesty. Neuvědomil si ale, že stojí na mostě.



 |



Ke střetu došlo poblíž odbočky na Libhošť. "Řidič avie se po srážce dostal do protisměru, kde narazil ještě do dvou dalších vozů. Při nehodě byl naštěstí jen lehce zraněn řidič nákladního auta," řekl iDNES.cz mluvčí novojičínské policie Petr Gřes.



Přivolaný veterinář nařídil krávu utratit. Na silnici se mezi tím vytvořila kolona několika aut. Asi třicetiletý muž po chvíli čekání vystoupil z auta a spadl z mostu na silnici na Libhošť.



"S vážným zraněním zatím zůstává v nemocnici, kam byl převezen," uvedl mluvčí policie.



Autor: cen Čeněk Třeček


<br><img src="http://mufin.fi.muni.cz/profimedia/bigImages/0035702908" height=200><img src="http://mufin.fi.muni.cz/profimedia/bigImages/0000942215" height=200><img src="http://mufin.fi.muni.cz/profimedia/bigImages/0011900999" height=200><img src="http://mufin.fi.muni.cz/profimedia/bigImages/0002060112" height=200><img src="http://mufin.fi.muni.cz/profimedia/bigImages/0006433515" height=200><h1>11847</h1>Originální filmová DVD s ochranou nejsou nedobytná



Vyrobit kopii filmu na DVD, který je již kopií a tudíž se nenachází na originálním nosiči, zvládne dnes téměř každý vypalovací software. S čím si však již neporadí každý, je kopírování chráněných či dvouvrstvých disků.



DVD s ochranou |



Chcete-li si vytvořit kopii filmu umístěného na DVD nosiči, musíte pro tento účel použít kopírovací program. Protože na trhu jsou nejen disky chráněné, ale také dvouvrstvé, nestačí vlastnit klasický program pro jejich duplikaci. Musíte mít tzv. ripovací nástroje, které ochranu překonají. Zmenšit velikost obsahu pak můžete s pomocí k tomu určené utility odstraněním určitých částí, jako jsou menu a bonusové materiály, obsah lze navíc i komprimovat. A nakonec můžete film vypálit.



Tento seznam slouží k vytvoření záložní kopie originálního zakoupeného nosiče. Redakce Technet.cz nepodporuje pirátské nelegální kopírování.



Nemusíte však stahovat a instalovat celou řadu aplikací, abyste si vytvořili zálohu DVD. Dnes vám totiž stačí pouze jeden produkt. Řada z nich odstraní ochranu proti kopírování a umožní přístup k datům na disku. Vy si potom vyberete, zda chcete kopírovat celý obsah (např. i obě vrstvy disku), či jen některé pasáže (hlavní film bez bonusu) a zda chcete zachovat jeho plnou kvalitu, či video zkomprimovat tak, aby se vešlo na jednovrstvé DVD.



DVD Shrink 3.2.0.15 – freeware

Jeden z nejznámějších a v současné době nejpoužívanějších softwarů především pro zálohování DVD disků. Poradí si i s vypalováním video souborů uložených na pevném disku (ve spolupráci s externím programem). Filmy dokáže po analýze perfektně komprimovat. Pracuje v několika režimech: obsah DVD Video na jedno DVD, vynechává bonusy apod., video komprimuje dle nastavených hodnot. Odstraňuje omezení DVD regionů. Bohužel již není nadále vyvíjen.



Stahujte ze Slunečnice na této adrese (367 KB).



ShrinkTo5 Basic 2.0 – freeware

Pokud hledáte alternativu k DVD Shrinku, která je stále vyvíjena a je také zdarma, můžete zkusit open source ShrinkTo5 s podobnými možnostmi. Určit můžete cílovou velikost filmu a zvolit, zda si přejete zálohovat celé DVD, pouze samotný film nebo jen určité části. Existuje i Pro verze, která obsahuje řadu voleb a rozšířených možností pro kopírování DVD.



Stahujte ze Slunečnice na této adrese (1 MB).



DVDFab Decrypter 3.0.1 – freeware

DVDFab Decrypter je jeden z nejsnadnějších nástrojů pro kopírování DVD filmů. Stačí jen vložit DVD-Video disk do mechaniky a stisknout Start. Celý film - včetně nabídek, bonusů a upoutávek – je potom automaticky zkopírován na jediné DVD. Odstraňuje přitom všechny ochrany DVD médií. Tato verze je odlehčenou verzí produktu DVD FAB Express, ve které můžete nastavovat celou řadu možností.



Stahujte ze Slunečnice na této adrese (1,8 MB).



DVD Decrypter v3.5.4.0 – freeware

Potřebujete zálohovat celé DVD s filmem na disk PC, či rovnou na DVD? Potom zkuste využít tento produkt. Práce s DVD Decrypterem je velmi jednoduchá. I když má program řadu pokročilých nastavení, ve většině případů stačí ponechat ta výchozí a spustit ripovací proces. Jeho vývoj byl však také již ukončen.



Stahujte ze Slunečnice na této adrese (878 KB).



DVD BACKUP XPRES 2.6 - freeware

Pomocí DVDxCopy lze vytvořit plně funkční záložní kopie filmů včetně precizního rozdělení materiálu na dvě média. Je k dispozici zcela zdarma a s podporou více jazyků. Byl přímo navržen k zálohování vašich existujících DVD kolekcí na DVD-R/RW nebo DVD+R/RW. Ve dvou krocích dokážete vaše oblíbená DVD naklonovat i vy a budou hrát ve většině domácích DVD přehrávačů stejně jako originál. K vypálení bohužel potřebujete externí program.



Stahujte ze Slunečnice na této adrese (21,7 MB).



Clone DVD 2.9.0.1 – shareware

Společnost Elby (mající na kontě úspěchy CloneCD) se nyní věnuje programu, který je určený ke kopírování, zálohování a vytváření image DVD médií. CloneDVD dokáže kopírovat i DVD filmy, které se normálně na jedno zapisovatelné médium nevejdou (stlačením jejich velikosti, či vypuštěním některých vlastností disku). Výsledné video je ve slušné kvalitě. Rychlost práce tohoto nástroje je vysoká. Zapisuje na všechna dnes dostupná DVD média. Podporuje 64bitové verze Windows.



Stahujte ze Slunečnice na této adrese (4,8 MB).



CloneDVD 3.9.4.0 – shareware

Kdo by pod tímto názvem čekal další užitečnou aplikaci z dílny Elby Software, byl by patrně zklamán. Produkt, který pochází od uskupení CloneDVD.net tak trochu parazituje na slávě CloneCD. Umožňuje však vytvářet a následně vypalovat image původních DVD. Podporuje všechny populární DVD-5/DVD-9 disky a zvládá kopírovat v několika režimech: kopírovat celý film, kopírovat hlavní film i s extra přídavky a bonusy (nebo bez nich), přizpůsobená kopie dle vaší volby title, chapter, subtitle, audio, apod. Poradí si i s ochranou CSS a DVD zbaví omezení regionu.



Stahujte ze Slunečnice na této adrese (3,3 MB).



DVD2one 2.0.5 – shareware

S tímto nástrojem můžete zkopírovat buď celý disk, nebo jen samotný film. Program si neporadí s ochranami na DVD, potřebuje mít na harddisku již dekryptovaná data. Dokáže spojit či rozdělit více disků, nebo vybrat nejlepší scény atd. Stáhnout si můžete zkušební verzi, jež zpracuje pouze 30 dní a zkopíruje pouze 2 hodiny filmu. Program je v češtině a ukládá na všechna dnes dostupná DVD média. Existuje i verze pro Mac OS-X.



Stahujte ze Slunečnice na této adrese (581 KB).



Nero Burning ROM 7.5.1.1 - shareware

Nero je multimediální balík aplikací nejen k vypalování, ale také k práci s videem a audiem. Vás by však mohla zajímat především aplikace Nero Recode. Ta si totiž perfektně poradí s kopírováním nechráněných DVD filmů. Pro tvorbu a editaci filmů či mastering DVD potom vřele doporučujeme využít produkt Nero Vision. Celý balík je počeštěn.



Stahujte ze Slunečnice na této adrese (195 KB).



ConvertXtoDVD 2.1 - shareware

Také francouzská firma se již léta věnuje vývoji nástroje pro kopírování DVD. Před téměř dvěma roky představila zajímavý produkt, který umí zkopírovat jakékoliv video na DVD. Ten na jedno kliknutí převede video z formátů typu - DivX, XviD, MOV, VOB, MPEG, MPEG-4, AVI, WMV či DV na DVD-Video. Potěšitelné je jistě nejen to, že produkt je počeštěn, ale především to, že umožňuje na disk ukládat také titulky.



Stahujte ze Slunečnice na této adrese (6,1 MB).



Autor: Jakub Dvořák


<br><img src="http://mufin.fi.muni.cz/profimedia/bigImages/0054135167" height=200><img src="http://mufin.fi.muni.cz/profimedia/bigImages/0012320998" height=200><img src="http://mufin.fi.muni.cz/profimedia/bigImages/0051834558" height=200><img src="http://mufin.fi.muni.cz/profimedia/bigImages/0013149703" height=200><img src="http://mufin.fi.muni.cz/profimedia/bigImages/0056060961" height=200><h1>11671</h1>Jak se zachraňují data z poškozených disků



Měl jsem zálohovat. Jenže jsem si to řekl až ve chvíli, kdy externí disk, na kterém jsem měl veškerou hudbu, začal stávkovat. Vzhledem k velikosti téhle knihovny – čítala asi 500 CD převedených do počítače, další koupená už rovnou v elektronické podobě - jsem to však nechtěl rovnou vzdát.



Někdy je potřeba disk i otevřít |



Jedinou možností bylo obrátit se na někoho, kdo se na podobné maléry specializuje. Zašel jsem proto do firmy Datahelp a zajímal se, co s mým diskem mohou udělat.



„Nejprve jej vezmeme na diagnostiku. V první fázi je nejdůležitější ještě víc nezhoršit problémy,“ popsal jeden z majitelů Štěpán Mikeš postup. To se běžně stává, pokud se nějaký servis nebo vlastník počítače sám pokouší data nějak zachránit, aniž vůbec ví jak. Při diagnostice se nejprve zjistí, zda za problémy může elektronika nebo jsou způsobené mechanickou závadou, a případně jakou.



Tisíc nebo desetkrát tolik?



Po fázi diagnostiky, která je zdarma, už mají v Datahelpu jasno, co se s vaším diskem stalo, tudíž vědí, kolik peněz bude záchrana stát. „Cena závisí na spoustě faktorů, většinou se odvíjí od hodinové sazby 500 korun,“ dodává Mikeš.



Celá akce vás tak může přijít na 1 500 korun, ale také na desetkrát víc. A ve speciálních případech může být částka ještě vyšší. V mém konkrétním případě za 500GB na externím disku se vyšplhala k horní hranici. Nepotěšilo mě to, ale i tak se to při ceně uložené hudby vyplatilo.



Když se zákazník rozhodne, že mu data stojí za to, přistoupí se k záchraně. Při selhání elektrické části se disk připojí přes servisní konektory ke speciálně upravenému počítači. „Tímto zařízením obejdeme řídící elektroniku disku a můžeme z něj získat surová data,“ komentuje Mikeš. Většina vadných disků se totiž nečte po jednotlivých souborech, ale rovnou po celých plotnách, neboli datových kotoučích. Uvnitř je buď jeden, ale bývá jich i více.



Z těchto velkých celků dat se potom vytváří obraz disku, ze kterého se mohou zachraňovat jednotlivé soubory. Ale nemám mít strach, že se s mými daty něco stane? „Ve většině případů data ani nevidíme. Pouze složíme obraz disku a provedeme kontrolu systému souborů,“ vyvrací mé obavy Mikeš. Dodává, že data se kontrolují a soubory ověřují pouze na výslovné přání zákazníka a většinou až v poslední fázi.



Ale co když nic z toho nezabere? Potom následuje ověření mechanické části. „Máme dokonce bezprašnou komoru, ve které můžeme disky otevírat,“ potvrzuje Štěpán Mikeš a dodává, že disk je potřeba otevřít asi v polovině případů. „I uvnitř disku je elektronika a tu občas musíme obejít,“ dodává Mikeš. Někdy nezbývá než opravit mechanickou část disku, aby ho bylo možné správně přečíst.



Kde vám data zachrání?



www.datahelp.cz - 775 220 440



www.zachrana-harddisku.cz - 777 303 185



www.lamaexpert.cz - 545 212 590



www.tdp-ontrack.cz - 224 999 777



Zachráníme téměř vše



„Za loňský rok jsme zachránili asi 3 000 disků,“ říká Štěpán Mikeš a dodává, že většinu dat z přinesených disků zachrání. Lidé podle něho nezálohují a často řeší problémy, až když je pozdě. Navíc množství všech prodaných disků stále stoupá, za čtvrtletí asi o 20 procent.



Ale nebojí se přesto, že časem o svou práci přijde? Štěpán Mikeš říká, že „lidé chtějí zachránit data i z flashdisků nebo nových SSD disků“. To jsou nové „pevné“ disky bez pohyblivých částí – ve skutečnosti jsou v nich flash paměti. Jejich výhodou je nízká spotřeba a hmotnost. Ale nastupuje jiný problém. Aby se prodloužila životnost, musí se všechny části paměti takových disků používat stejně často, takže data jsou po SSD disku roztroušena. „Pokud odejde řídící procesor takového disku, jsou data vlastně šifrovaná a my neznáme klíč,“ říká Mikeš a dodává, že práce je potom zajímavější, protože právě tento klíč se musí hledat. „Potom nastupuje poměrně velký výpočetní výkon, abychom se pokusili dát data dohromady.“



Můj disk dopadl dobře, dokonce jsem ho pak navíc odeslal na reklamaci, protože byl ještě v záruce.



Autoři: MF DNES , Pavel Kočička


<br><img src="http://mufin.fi.muni.cz/profimedia/bigImages/0050767374" height=200><img src="http://mufin.fi.muni.cz/profimedia/bigImages/0070685670" height=200><img src="http://mufin.fi.muni.cz/profimedia/bigImages/0009861569" height=200><img src="http://mufin.fi.muni.cz/profimedia/bigImages/0009402943" height=200><img src="http://mufin.fi.muni.cz/profimedia/bigImages/0054155587" height=200><h1>01299</h1>Brazilští katolíci kritizují plány na šíření biopaliv



Svět má zájem o biopaliva a Brazílie toho chce využít. Do výroby etanolu investuje asi 8 miliard dolarů (168 miliard korun). A to proto, aby zvýšila jeho produkci o 40 procent z nynějších 17 miliard litrů ročně. Katolická církev plán kritizuje. Podle ní může mít ničivé sociální a ekologické dopady.



Brazílie chce vyvážet více etanolu z cukrové třtiny, katolíci proti tomu protestují. |



Brazílie rozsáhle využívá etanol, tedy biopalivo vyráběné z cukrové třtiny, již od ropné krize 70. let. Na jeho větším exportu se tento měsíc dohodl prezident Luiz Inácio Lula da Silva s americkým prezidentem Georgem Bushem. O brazilský etanol projevilo zájem také Japonsko a Itálie.



Většina z plánovaného růstu produkce by měla jít na vývoz, protože v Brazílii už teď jezdí na etanol asi 80 procent osobních automobilů.



Kritici se však obávají, že rozšiřování cukrových plantáží povede k ničení životního prostředí včetně mýcení drahocenných deštných pralesů. Římskokatolická církev se k těmto kritikům připojila. Podle Brazilské biskupské konference by rozšíření výroby mohlo mít v zemi ničivé sociální i ekologické dopady.



"Pěstování třtiny vede ke koncentraci půdy, protože vyžaduje rozsáhlé plantáže, a to tradičně vede k exodu z venkova," řekl arcibiskup Sao Paula Odilo Scherer.



Biskupové rovněž kritizovali pracovní podmínky na plantážích. "Má to své výhody, o tom není pochyb. Na druhém konci produkčního řetězce, kde to vše začíná, tedy u sklizně třtiny, ale vládne nezměrná bída," uvedl kardinál Geraldo Majella Agnelo.



Na plantážích s třtinou panuje podle církve nezměrná bída.



Vláda však spolu s vlastníky plantáží tvrdí, že sekáči třtiny v hlavních pěstebních oblastech mají nadprůměrné mzdy. Uvádějí také, že mechanizovat těžkou dřinu je obtížné, protože proti tomu v obavě o zaměstnání protestují sami dělníci.



Po biopalivech začala růst ve světě poptávka v souvislosti se snahami omezovat emise skleníkových plynů a snižovat závislost na dovezené ropě.



Ekonomové a ekologové však výrobu biopaliv ze zemědělských plodin stále více kritizují, protože zabírá půdu pro výrobu potravin, vede k odlesňování a její přínos k omezování skleníkových plynů je přinejmenším sporný.



Ve vyspělých zemích mírného klimatického pásma je produkce biopaliv z plodin jako kukuřice nebo řepka příliš drahá, což znamená zvýšený tlak na levnější produkci v rozvojových zemích.



"Míříme k tomu, že se z celé země stane jedna obří třtinová plantáž," řekl předseda biskupské konference Majella Agnelo. "Z Brazílie by se mohlo stát gigantické pole třtiny, jen aby svět mohl mít čistou energii," doplnil ho biskup Antonio Celso de Queiros.



Brazílie je největším světovým vývozcem etanolu a také největší katolickou zemí světa.



Autoři: spi Iva Špačková , iDNES.cz , ČTK


<br><img src="http://mufin.fi.muni.cz/profimedia/bigImages/0005268802" height=200><img src="http://mufin.fi.muni.cz/profimedia/bigImages/0011713378" height=200><img src="http://mufin.fi.muni.cz/profimedia/bigImages/0034128916" height=200><img src="http://mufin.fi.muni.cz/profimedia/bigImages/0008517227" height=200><img src="http://mufin.fi.muni.cz/profimedia/bigImages/0013490776" height=200><h1>00000</h1>Advent nemusí být jen plný uklízení a shánění dárků



Tento víkend začíná advent, období, kdy lidé začínají odpočítávat neděle, které zbývají do Vánoc. Pro někoho je to čas, na který se vůbec netěší. Ale jiní si ho dovedou náležitě užít. Čtenářka serveru Alík nabízí svůj recept, jak se dočkat Štědrého dne bez zbytečného stresu.  



Adventní věnec |



Pomalu, ale jistě se blíží Vánoce a s nimi i advent, který začíná tuto neděli. Advent je počátkem nového církevního (neboli liturgického) roku. Je to předvánoční doba, která je v křesťanství dobou duševních příprav na narození Ježíše Krista.



Typická barva adventu je fialová. V mnohých rodinách je zvykem každou neděli adventní zapalovat svíci na advetním věnci. Věnec je symbolem vítězství a královké důstojnosti. V obchodech také můžeme spatřit adventní kalendáře, které mají ve své oblibě hlavně menší děti.



advent



Advent (z latinského adventus = příchod)zahrnuje období přibližně čtyř týdnů před Štědrým dnem a začíná vždy v neděli, která je nejblíž k 30. listopadu - svátku sv. Ondřeje. Délka adventu je pak 22 až 28 dnů. Více na www.ceske-tradice.cz či ve Wikipedii



U lidí většinou advent znamená obrovské předvánoční nákupy, pečení, uklízení a často přebývající nervozitu. V naší rodině probíhá adventní neděle myslím si pěkným stylem. Dopoledne asi kolem 10 hodin jdeme jako každou neděli do kostela na mši svatou.



Potom následuje oběd s rodiči a sourozenci. Před obědem však stačíme zapálit adventní svíci. Po obědě si povídáme, hrajeme různé stolní hry a už podle nálady poznám, že líp bych tu neděli asi neprožila. V době adventní si stále častěji uvědomuji jak moc důležitá je rodina a dobré vztahy v ní.



Přezdívka autorky článku na serveru Alík.cz - kokmiček


<br><img src="http://mufin.fi.muni.cz/profimedia/bigImages/0001002981" height=200><img src="http://mufin.fi.muni.cz/profimedia/bigImages/0016830929" height=200><img src="http://mufin.fi.muni.cz/profimedia/bigImages/0034447668" height=200><img src="http://mufin.fi.muni.cz/profimedia/bigImages/0010601608" height=200><img src="http://mufin.fi.muni.cz/profimedia/bigImages/0007744331" height=200><h1>09853</h1>Dělat si to je i pro nás ženy úplně normální



Pohlavní sebeuspokojování čili masturbace. Všichni cítíme potřebu, skoro všichni to děláme. Přesto bylo tohle téma donedávna společenské tabu. A ženy jsou dodnes v tomto ohledu stále poměrně zdrženlivé.



Co člověk, to jiná potřeba. |



Někdy stačí uslyšet pár dobře mířených slov v telefonu a je hotovo. I když se podněty u mužů a žen mohou různit, fantazie či vzpomínky zafungují bezpečně u obou a tělo se začne chovat podle toho.



Neodbytná a naléhavá touha po rozkoši a uspokojení se dá jen těžko potlačit, a je-li příležitost, většina z nás jí dá volný průběh.



Vedeme nad Amerikou



Podle sexuologa Petra Weisse se statistickými výzkumy potvrzuje, že masturbaci přiznává dnes u nás 90 procent mužů a 60 procent žen. Nicméně značný vývoj liberálnosti v postojích od dob sametové revoluce je patrný. "Před pár lety se ke své přirozené potřebě přiznávalo žen jen čtyřicet procent," dodává sexuolog.



Alespoň v tomto směru jsme před Amerikou, kde až polovina populace masturbaci odsuzuje jako něco špatného či zdraví škodlivého. Tento naprostý mýtus, hodný minulého století, ovšem i dnes funguje u části naší společnosti. Většinou u lidí s nízkým vzděláním, staršího věku, žijících v malých sídlech a hlavně věřících. Podle profesora Weisse je katolická víra se svým viděním onanie jako hříchu (pohlavní aktivity jsou určeny výhradně k plození potomků) poměrně výraznou příčinou konzervativních postojů.



Nejenže nejde o příčinu duševních chorob a degenerativních změn nervové soustavy, jak to medicínská teorie kdysi tvrdila, ale naopak mluvíme o něčem, co patří k našim zcela přirozeným projevům a nahlíženo takto, má možná zásadní význam pro psychiku.



Onanie - cesta k úspěchu



"Z hlediska sexuologického je masturbace dokonce jedním z mála terapeutických prostředků, kterými lze pomoci ženám neschopným orgasmu," říká profesor Weiss. Prostě se pomocí masturbační techniky naučí, jak se sebou zacházet, vzrušit se a dojít až k vrcholu.



Vzhledem k tomu, že poměrně vysoké procento žen je jen klitoriálně orgastických, je umění masturbovat často jedinou cestou, jak na to. To potvrzují unisono i redakcí oslovené ženy, když tvrdí, že onanie je daleko jistější cesta k úspěchu než soulož. Žádná z nich však nesouhlasila se zveřejněním pravé identity.



Manikérka, 30 let:



Sama u sebe mám větší jistotu, i když silnější pocitové uspokojení je pro mě, když jsme na to dva.



Recepční, 35 let:



Baví mě sex s přítelem, ale ne vždycky se mi to s ním povede. Zato když je to na mě samotné, jdu do toho s tím, že se na sto procent dočkám vyvrcholení.



Kamenem úrazu je komunikace. Zatímco u mužů nebývá problém s technikou a většina žen dokáže svého partnera přivést k vrcholu i beze slov nápovědy, opačně to tak samozřejmě nejde.



"Každá žena je jinak citlivá," podotýká psycholožka Laura Janáčková: "Potřebuje ke svému rostoucímu vzrušení jiné místo, tlak, směr a tempo." Tady platí - co se v mládí naučíš, k stáru jako když najdeš. Výzkumy ukazují, že dívky, které začaly samy se sebou experimentovat už v dospívání, jsou v partnerském sexu mnohem orgastičtější. Šťastný vyvolený tak sklízí, co si nezasel.



Produkční 29, let:



Trvalo mi nějakou dobu, než jsem přišla na to, jak si to dělat na jistotu. Záleží na úhlu dotyku rukou. Než jsem to zjistila, vzrušovala jsem se třeba i delší dobu, užuž to vypadalo, ale najednou to zase povolilo a nic.



Orgasmus při cvičení



I v našem okolí se našly ženy, které ač ve středním věku, dosud nemasturbovaly. Ne všichni onanujeme. Anebo ne hned. A nezvítězí pokaždé ani přirozená fyzická potřeba. Respektive k jejímu uspokojení dochází jinak a mnohdy náhodně. "Například při běžné fyzické aktivitě," ilustruje Laura Janáčková.



Proto jedna z oslovených dam tak ráda posilovala břišní svaly!



Žena v domácnosti, 38 let:



Častokrát jsem při cvičení prožila vyvrcholení, aniž bych věděla, oč se jedná. Zdálo se mi to zvláštní, ale bylo to v tu chvíli hrozně silné a já nemohla přestat a pořád jsem zrychlovala a přidávala až… pak se mi ulevilo.



Oč jde, zjistila až mnohem později. Stejně jako mnohé, klidně i dvanáctileté slečny, se nejprve potýkala s omylem, že vzrušit se může jen vaginálním drážděním. Škodlivá nevědomost, která brání zažít velmi příjemné okamžiky s vlastním tělem.



Co se v mládí naučíš...



Naprostá většina žen a mužů však nemá problém naučit své ruce správným dotykům už ve věku náctiletých. Jednak se v době internetu nelze nesetkat s inspirací a jednak se holky i kluci svěřují mezi sebou.



Je pravda, že rodiče mají ve velké míře nulový podíl na vzdělání svých dětí v tomto směru. Oč tolerantněji se staví k odtajnění pravd o partnerském sexu, o to méně si dovolují v otázce masturbace. Není pravidlem kupovat dětem literaturu s obrázky na toto téma, ačkoliv knížky zobrazující pohlavní akt muže a ženy běžně zdobí dětské knihovničky.



Vzpomínky, vzhled a vůně



V dospělosti se naopak masturbace bere skoro jako známka mužské vitality, a tedy mužství. Onanie dospělých žen se ale za známku ženství nepovažuje, i když ženy v praxi nejsou pozadu. Jednoho osloveného kolegu dokonce překvapilo, když se od své známé dozvěděl, že i ona má období, kdy se sama uspokojuje. Třeba denně.



Mluví se o tom, že muž se ukojí kdykoliv, v podstatě při čtení novin na záchodě, zatímco žena musí mít v hlavě milovaného muže, aby měla v klíně vlhko. Ale taková pravda to zase není. Jsou muži, které k libidu přivedou esemesky se stálou partnerkou. A některým ženám stačí sexy mužský ve fitku a zavírají se ve sprše po tréninku na delší dobu, než je obvyklé.



Studentka 22 let



Nemusím myslet na nikoho konkrétního, někdy prostě přijde taková nálada. Když ji ale nemám, dokážu si ji navodit – třeba videem na netu.



Erotické a porno fotky či filmy a videa fungují plus minus stejně silně na obě pohlaví, ale to neznamená, že se nenajdou dámy, co by na místě pornoherců viděly nejraději své vyvolené, aby se dramaticky vzrušily. Chlapům to bývá dost jedno a v podstatě by v rolích hereček měli nejraději všechny své kolegyně a známé.



Místa, kde se uspokojují muži a ženy, se také příliš neliší. Nejčastěji jsou to soukromé zóny, jako je koupelna, toaleta a ložnice. Ale není výjimkou ani solárko, sprchy ve fitkách, sauny a auta včetně sedadla řidiče za jízdy.



Produkční, 29 let:



Byl hustý provoz a já to nemohla vydržet, tak jsem začala na křižovatce a cestou domů to bylo docela divoký.



Manažerka, 33 let:



Nebylo to poprvé, když jsem si to udělala na dálnici v autě. Postel je ale postel.



Učitelka angličtiny, asi 30 let:



Bez toho, aniž bych se při tom pozorovala v zrcadle, už to moc nedělám. Někdy si připadám tak trochu jako herečka. O to víc mě to vzrušuje. A někdy to schválně dělám před oknem, kam může být odnaproti vidět.



Podívaná ženy nebere?



Nucený rozdíl bude v technikách, protože zatímco žena může používat pomůcky typu vibrátorů, muž toho mnoho jiného neudělá. A je tu ještě jeden podstatný rozdíl, a sice v případě sdílené masturbace při partnerském sexu. Muži považují autoerotiku u partnerky za vysoce rajcovní, rádi se dívají a nezřídka si o ni řeknou. Ne tak dychtivé bývají ženy v opačném případě.



Žádná míra masturbace neexistuje. Co člověk, to jiná potřeba. Někomu stačí jen jednou za čas zaplnit dlouhý půst, druhý se dokáže hýčkat sólo každý den a ještě si to prokládat partnerskými eskapádami. Organismus se nemůže předávkovat, ale ani strádat nedostatkem si nepřeje. Řekne si sám a je jedno, zda mu k tomu pomůže hezká servírka z masa a kostí nebo virtuální hrdina románu.



Anketa



Jak často se sami sexuálně uspokojujete?



1. Denně 1019



2. Párkrát do týdne 1806



3. Párkrát v měsíci 553



4. Výjimečně 193



5. Nikdy 130



více o tématu



. Mýty o masturbaci



1. Masturbace je zdraví škodlivá.

Není. Je to přirozená potřeba lidského organismu.



2. Masturbace je neškodný zlozvyk.

Není. Je to plnohodnotná součást pohlavního života.



3. S masturbací není radno začínat brzy.



Blamáž. Tělo se samo přihlásí podle toho, jak dospívá. Vědecký výzkum potvrzuje , že dívky, které začaly v dospívání, mají později lepší předpoklady pro dosažení orgasmu.



4. Žena a muž mají naprosto jiné potřeby v souvislosti s masturbací.

Nemají. Rozdíly jsou v lidech, nikoliv v pohlaví.



5. Masturbovat se musí s mírou.

Žádná neexistuje. Každý podle svých potřeb.



6. Masturbují víc muži než ženy.

To těžko. Ženy se k masturbaci jen méně přiznávají.



Autoři: pro iDNES.cz , Radka Červinková


<br><img src="http://mufin.fi.muni.cz/profimedia/bigImages/0012575431" height=200><img src="http://mufin.fi.muni.cz/profimedia/bigImages/0013892784" height=200><img src="http://mufin.fi.muni.cz/profimedia/bigImages/0052112276" height=200><img src="http://mufin.fi.muni.cz/profimedia/bigImages/0007324233" height=200><img src="http://mufin.fi.muni.cz/profimedia/bigImages/0008780918" height=200><h1>14381</h1>Část státních fondů neplní základní funkce. Zrušte je, navrhuje NKÚ



Nejvyšší kontrolní úřad prověřil hospodaření čtyř ze šesti státních fondů. Kontroloři došli k závěru, že fondy neplní svá poslání. Například fond kultury České republiky už šest let neposkytl jedinou dotaci. NKÚ proto navrhuje některé fondy zrušit.



NKÚ kontroloval hospodaření tří státní fondů.  |



Kontroloři se zaměřili na hospodaření fondů v letech 2008 až 2010. Konkrétně se akce týkala Státního fondu rozvoje bydlení, Státního fondu životního prostředí České republiky, Státního fondu České republiky pro podporu a rozvoj české kinematografie a Státního fondu kultury České republiky.



"Kontroloři došli k závěru, že kontrolované státní fondy více či méně neplní své poslání," konstatuje NKÚ v tiskové zprávě.



Stát obešel možnost pokuty za opravu památky



NKÚ například oznámil, že Státní fond kultury České republiky pronajal památkově chráněný dům U Hybernů s tím, že nájemce do konce září 2005 dům zrekonstruuje a zkolauduje. Pokud by to nestihl, měl SFK právo na pokutu 200 milionů korun. "Tři dny před plánovanou kolaudací ale ministr kultury podepsal dodatek, kterým termín kolaudace o rok prodloužil a případnou smluvní pokutu navíc snížil na 38 milionů korun," uvedla mluvčí NKÚ Olga Málková.



Nevýhodná smlouva



NKÚ se také nezdá smlouva fondu kultury s Národní galerií v Praze o expozici kubismu v domě U Černé Matky Boží. Přestože ze zákona nevyplývá, že právě fond by měl být provozovatelem této expozice, s galerií uzavřel smlouvu, že právě on ji bude provozovat. Za provoz a správu objektu v letech 2008 až 2010 fond zaplatil přes 10 milionů korun, na vstupném přitom vybral necelé čtyři miliony. NKÚ proto smlouvu označil za nevýhodnou a z hlediska hospodaření za rizikovou



V září roku 2005 byl v čele ministerstva kultury čerstvě současný poslanec za ČSSD Vítězslav Jandák. "Takto to být nemohlo, já tu pokutu naopak zvýšil právě na těch 200 milionů," řekl iDNES.cz Jandák. "Za mými zády ta částka byla snížena, tehdy z toho měla kázeňské problémy jedna z úřednic. Pokutu jsem pak opět navýšil," je přesvědčený poslanec. Připouští však, že detaily si nepamatuje. "Bylo to napraveno, si myslím. Ale teď zjišťuji, že nebylo... Nebo bylo? Mám pocit, že bylo," váhal nad výší pokuty Jandák.



Ministerstvo kultury potvrzuje Jandákova slova. "Smluvní pokutu dodatek smlouvy sice snížil na 38 milionu (...) současně však tento dodatek stanovuje další náhradní termín pro případ nedodržení povinnosti dokončení rekonstrukce v původním náhradním termínu, tedy do 30. 9. 2006, s původní nezměněnou pokutu 200 milionů," popsal Jan Vondryska z ministerstva kultury. O rok lhůtu rekonstrukce protáhl resort proto, že zájmem bylo dokončení rekonstrukce památkově chráněné budovy a zahájení jejího provozu.



Nájemce nakonec žádné peníze platit nemusel. "Vše se stihlo v termínu," dodal politik. To, že se termín o rok posunul, podle něj způsobily požadavky památkářů. "Vázlo to na barvě fasády a bezbariérovém přístupu vozíčkářů," popsal Jandák.



Státní fond kultury



Státní fond kultury České republiky byl zřízen zákonem číslo 239/1992 Sb., jeho správcem je ministerstvo kultury. Účelem fondu je podpora kulturních projektů, zejména umělecky hodnotných děl, kulturních památek a sbírkových předmětů a podpora dalších činností v oblasti kultury. V čele fondu stojí ministr kultury, který zodpovídá za hospodaření s prostředky SFK. Orgánem rozhodujícím o způsobu a výši čerpání prostředků fondu je Rada SFK. Její členy volí Poslanecká sněmovna. Nyní má 13 členů, kteří byli zvoleni na léta 2011 až 2014.



Zdroj: NKÚ, SFK



Fond kultury šest let nedělá to, k čemu byl zřízen



Kontroloři také zjistili, že Státní fond kultury už šest let neposkytl ani jedinou dotaci na kulturní projekty, přestože to je ze zákona jeho hlavním posláním.



Fondem přesto protékaly peníze. NKÚ vyčísluje příjmy fondu za rok 2008, 2009 a 2010 na více než 111 milionů korun s tím, že jde především o příjmy z pronájmu nemovitostí. Peníze šly zčásti do státního rozpočtu, protože fond dodnes splácí státu dotaci ve výši 222,5 milionu korun. Fond ji potřeboval kvůli krachu loterie Česká lotynka.



"Fond nemohl fungovat z toho důvodu, že Poslanecká sněmovna od roku 2006 do roku 2011 nezvolila členy Rady tohoto fondu," vysvětluje paralyzování činnosti ministerstvo kultury.



"Od konce roku 2011 již své poslání plní a to s novým finančním zdrojem, který je naopak ještě výkonnější, nežli před rokem 2008," doplňuje resort s tím, že 18 milionů korun ročně fondu přináší novela zákona o České televizi.



Miliony fondu



Státní fond životního prostředí nedohledal majetek



U Státního fondu životního prostředí NKÚ zjistil, že nedokáže dohledat mobilní telefony, notebooky, nábytek a další věci v hodnotě 2,8 milionu korun. "SFŽP se rozhodl manko odepsat, aniž by se pokusil majetek dohledat nebo najít viníka," oznamuje prostřednictvím tiskové zprávy Málková.



Podrobné výsledky kontroly



Kontroloři se pozastavili také nad detailem, kdy fond životního prostředí přenechal část svého sídla jiné státní instituci, v roce 2009 si přitom za necelých 54 milionů korun (dvouletého nájmu) pronajal kvůli nárůstu počtu zaměstnanců jiné administrativní prostory včetně skladů a parkovacích míst.



Právě nad Státním fondem životního prostředí viselo po slovech jeho bývalého šéfa Libora Michálka podezření z uplácení. Kauzu, která se týkala exministra Pavla Drobila, státní zástupkyně nechala minulý týden odložit ( více o rozhodnutí státního zastupitelství čtěte zde ).



NKÚ také u fondům životního prostředí a kultury konstatoval, že ačkoliv vydaly statisíce za audity účetnictví, výhrady auditorů obě instituce do svého hospodaření nepromítly. A to ani po opakovaných upozorněních.



"Ministr Tomáš Chalupa zadal ředitelce státního fondu bezodkladně vypracovat zprávu k daným zjištěním. Poté se ministerstvo bude moci ke zprávě NKÚ, kterou oficiálně ani nedostalo, vyjádřit," reagoval mluvčí ministerstva životního prostředí Matyáš Vitík.



Zrušte část fondů, apeluje kontrolní úřad na vládu



Výsledky kontroly dostane na stůl vláda s tím, že Nejvyšší kontrolní úřad jí doporučuje zvážit sloučení nebo úplné zrušení některých fondů. Kterých, to neupřesňuje. Už v roce 2008 ale tehdejší vláda vedená Mirkem Topolánkem posvětila návrh, aby byl zrušen Státní fond kultury ČR.



"Zánikem fondů by se dosáhlo pouze zrušení podpory kinematografie a kultury ze soukromých zdrojů a tato by musela být nahrazena subvencí ze státního

rozpočtu," varuje ministerstvo kultury.



Ministerstvo životního prostředí se rušení "svého" fondu neobává. "Případná transformace Státního fondu životního prostředí, či dokonce jeho rušení, navíc z důvodů, které uvádí NKÚ, jsou mimo jakýkoli reálný rámec a pouze by výrazně ohrozily čerpání finančních prostředků, na které má Česká republika nárok a které významně přispívají k ochraně životního prostředí v České republice," tvrdí Vitík.



Pod státní fond životního prostředí spadá program Zelená úsporám a Operační program Životní prostředí. Oba v hodnotě desítek miliard korun. I proto je podle Vitíka důležitá jeho stabilita.



Autor: Hana Válková


<br><img src="http://mufin.fi.muni.cz/profimedia/bigImages/0009590045" height=200><img src="http://mufin.fi.muni.cz/profimedia/bigImages/0053431201" height=200><img src="http://mufin.fi.muni.cz/profimedia/bigImages/0050543415" height=200><img src="http://mufin.fi.muni.cz/profimedia/bigImages/0003648483" height=200><img src="http://mufin.fi.muni.cz/profimedia/bigImages/0009928454" height=200><h1>04964</h1>Vykradené auto, nepoškozený zámek. Bez policie do pojišťovny nechoďte



Vůz na první pohled nenese žádné známky vloupání, a přitom chybí třeba navigace. Nepříjemná situace, kterou dřív pojišťovny řešily jednoduše: nevyplácely nic.



Pojišťovna vám škodu z vloupání do auta uhradí, ale musíte mít protokol od policie, případně odborný posudek.  |



Zámky vykradených vozidel totiž nebyly na první pohled poškozené a vše vypadalo tak, jako kdyby řidič nechal auto odemčené.



Kdy pojišťovna neuzná škodu



pokud pojištěný nebo oprávněná osoba neoznámí odcizení policii bezprostředně po zjištění odcizenípokud není vozidlo zabezpečeno a zajištěno proti krádeži, například je opuštěno bez uzamčení s klíči v zapalováníkdyž se zjistí, že klient nechal otevřené okénko nebo nezamkl nebo někde viditelně odložil klíče, které mohl někdo nepovolaný mezitím použít a vůz vybratkdyž policie najde při ohledání vozidla klíče od vozidla buď v zámku nebo uvnitř vozidla



Zdroj: pojišťovny



"Příčinou je používaná technika zlodějů, takzvaný polský klíč, který umožňuje otevření zámku vozidla napadením jeho vnitřních částí, aniž by vznikly na první pohled patrné stopy," vysvětluje Michal Prokopec ze společnosti LeasPlan a dodává, že první podobné případy se objevily přibližně před rokem a půl. Organizované skupiny zvládnou takto neviditelně vykrást i dvacet vozidel za noc. Berou především xenonová světla, navigace a airbagy.



Zloděj zdánlivě nepřekonal překážku



Všechny pojišťovny na našem trhu se zpočátku chovaly obdobně, vycházely totiž z velmi podobných pojistných podmínek: "V případě, kdy pachatel nepřekonal při krádeži překážku, pojišťovna škodu nehradí."



Jejich přístup se však začal postupně měnit. A to, když odborná expertíza prokázala, že i u zámků na první pohled nepoškozených, je možné po jejich rozebrání prokázat stopy násilného otevření.



"Podle našich současných zkušeností dnes pojišťovny likvidují prakticky všechny podobné případy krádeží ve prospěch klienta, aniž by muselo dojít na soudní jednání," dodává Michal Prokopec. A co dělat, abyste u pojišťovny uspěli?



Volejte policii



Ke každé krádeži přivolejte policii a trvejte na tom, aby pořádně ohledala vozidlo, zevrubně zdokumentovala stopy a stanovila způsob vniknutí do vozidla. Leckdy nestačí pouze vnější fotografie zámku, z té se vnitřní poškození nepozná. Vyžádejte si od policie kopie všech dokumentů ze spisu, které by mohly při jednáních s pojišťovnou sloužit jako důkazy. Dobré je také pořídit si vlastní fotodokumentaci.



Jednejte hned



Udělejte to co nejdříve poté, co zjistíte vloupání. Je velice problematické zajistit potřebné stopy s několikadenním či měsíčním zpožděním.



Před podpisem si protokol přečtěte



Pokud jste si jisti, že jste auto zamkli, nespokojte se s tím, že je v protokolu napsáno "Vozidlo bylo otevřeno bez překonání překážek", nebo "Zámek vozidla nenese známky poškození", to vás v jednání s pojišťovnou znevýhodňuje. Trvejte na tom, aby policie provedla podrobnou expertizu zámku vozidla.



Posudek může zajistit i pojišťovna



Pokud neuspějete u policie, spojte se přímo s pojišťovnou a domluvte se s ní, jakým způsobem bude probíhat řešení případu a dokazování. Pak vás čeká prohlídka vozidla v autorizovaném servisu, kdy by měl technik za účasti likvidátora pojišťovny rozebrat zámek a zdokumentovat jeho vnitřní poškození.



Nakonec zbývá soud



Pokud neuspějete ani u pojišťovny, zbývá jedině vypracování posudku soudním znalcem. "Jestliže u něj uspějete, lze celý případ dostat až k soudu. V případě, že soudce rozhodne ve prospěch poškozeného, pojišťovna má následně povinnost klientovi škodu zaplatit," uvádí Petr Husák z finančně poradenské společnosti DataLife.



Příslušného odborníka najdete v seznamu soudních znalců, který je k dispozici na webových stránkách Justice.cz . V evidenci potom stačí vybrat znalce z oboru doprava a zvolit si vhodný kraj podle toho, kde bydlíte. Ihned se vám objeví výčet specializovaných znalců i s jejich kontaktními údaji. "Jednoduchý znalecký posudek stojí zhruba 1 500 korun, bude však záležet spíše na individuální domluvě. Vypracování posudku trvá přibližně měsíc," říká Petr Husák.



Přehledně



Co uznají pojišťovny a co vyžadují



Všichni zástupci pojišťoven se shodli, že každý takový případ posuzují indivuálně. Nejdůležitějším důkazem je však pro pojišťovny policejní protokol. Když policie uzavře případ jako krádež vloupáním, poskytnou pojistné plnění vždy podle pojistných podmínek.



Allianz - Uznává, že do vozidla je možné vniknout i bez stop násilí. Při nejasnostech či podezření na pojistný podvod mohou rozhodovat o pojistném plnění či o dalším vývoji událostí například závěry kriminalistického ústavu. Axa - Pojišťovna hradí poškození, a to i za předpokladu, že policejní protokol uvádí, že pachatel vnikl do vozu neznámým způsobem. Česká pojišťovna - V případě neohlášení případu policii se pojištěný ocitá v důkazní nouzi a nezíská plnění za odcizení vozidla nebo jeho částí. ČPP - Pojistné plnění poskytne pouze tehdy, je-li prokázáno násilné vniknutí. Ve sporných případech si vyžádají protokol od policie případně odborné vyjádření - závěry kriminalistické mechanoskopické expertízy. ČSOB Pojišťovna - Pokud policie potvrdí, že pachatel vnikl do vozidla neznámým způsobem, to jest bez jakéhokoli poškození vnějšku vozidla, je taková událost standardně likvidována.Kooperativa - Pokud je zámek překonán jinak než mechanicky, například zařízením napodobujícím dálkové ovládání centrálního zamykání, řeší případy individuálně podle okolností. Uniqa - Pokud policejní protokol uvádí, že zjevně nebyly překonány žádné překážky sloužící k zabezpečení, přistoupí pojišťovna k došetření. Zkoumá, zda bylo vozidlo řádně uzamčeno a zabezpečeno. Samozřejmě k tomu může klient přizvat svědky. Také se zabývá výší nahlášené škody. V odůvodněných případech lze nechat provést odbornou expertízu, která "nepozorovatelné" vniknutí do vozidla potvrdí, nebo vyvrátí.



Autor: Zuzana Kohoutová


<br><img src="http://mufin.fi.muni.cz/profimedia/bigImages/0039722773" height=200><img src="http://mufin.fi.muni.cz/profimedia/bigImages/0008163501" height=200><img src="http://mufin.fi.muni.cz/profimedia/bigImages/0006184964" height=200><img src="http://mufin.fi.muni.cz/profimedia/bigImages/0008648461" height=200><img src="http://mufin.fi.muni.cz/profimedia/bigImages/0007579387" height=200><h1>15598</h1>V Lužické Nise ekologové našli nejvíc jedů, ryby z řeky nedoporučují jíst



1. července 2011 8:26



Ekologové zveřejnili výsledky výzkumu, v němž zkoumali koncentraci jedovatých látek v řekách. Nejvíc jedovatých látek, které negativně ovlivňují funkci štítné žlázy, našli v Lužické Nise. Podobně špatně na tom je v republice už jen Bílina a některé úseky Labe a Moravy.



 |



Testy provádělo sdružení Arnika a Vysoká škola chemicko-technologická v Praze. Byly zaměřeny na výskyt nebezpečných chemikálií, které se těžko rozkládají v životním prostředí a kumulují se v živých organismech.



"Orientovali jsme se na perfluorované sloučeniny a na bromované zpomalovače hoření. První se používají například ve výrobě povrchově upravovaných textilií, koberců nebo v kosmetice, druhé se přidávají do elektroniky, záclon, koberců," uvedl Jindřich Petrlík z Arniky, který se sbírání sedimentů a chytání ryb zúčastnil.



"Z každé skupiny jsme sledovali kolem dvaceti samostatných látek. Některé z nich jsou již podle Stockholmské úmluvy ve výrobcích zakázány používat," dodal Petrlík.



Odběry se uskutečnily loni mezi červnem a listopadem v řekách a potocích, kde se dal výskyt nebezpečných látek očekávat. V Nise byly ryby nachytány až po ničivých srpnových povodních.



"Zkoumanými rybami byly v Liberci-Rochlici okouni, pstruzi, plotice, lipani a hrouzek. Další byly uloveny přímo pod krajským úřadem," přiblížil detaily výzkumu Petrlík. Největším úlovkem byl lipan podhorní, jenž měřil 38 centimetrů.



Rybu z Nisy bych nikdy nejedl, říká rybář



"O té studii vím, už ji mám doma, ale detailně jsem ji ještě neměl čas prostudovat. Ale o tom, že ryby v Nise v sobě mají nějaké nebezpečné látky, nepotřebuji číst žádnou studii. Řeknu to jednoduše: nikdy bych rybu z Nisy nevzal do pusy," přiznal hospodář místní organizace Českého rybářského svazu v Liberci Jan Krupička.



Také Petrlík nedoporučuje ryby z této řeky jíst, i když bromované zpomalovače i perfluorované látky nepůsobí na lidské zdraví jako například jedovaté dioxiny.



Ze studie vyplývá, že ryby v Nise jsou kontaminovány, protože zde byla velká koncentrace textilního průmyslu. "Je velmi těžké ale zjistit, odkud obě skupiny nebezpečných látek pocházejí konkrétně. V Liberci padá v úvahu bývalý textilní průmysl, nějaká kovovýroba, výroba koberců nebo spalovna," upřesnil Petrlík.



Po povodních se konal průzkum v Lužické Nise u německého Zhořelce. Saští rybáři zjistili, že v ní nyní žijí ryby, které se tu několik století neobjevily – candáti, sumci i vzácný síh severní ( více zde ).



"To se dá vysvětlit tím, že řeky mají výborné samočisticí vlastnosti a Němci zřejmě nevypouštějí do Nisy tolik odpadů jako my," uzavřel Krupička.



Autor: Jan Šebelka


<br><img src="http://mufin.fi.muni.cz/profimedia/bigImages/0001946211" height=200><img src="http://mufin.fi.muni.cz/profimedia/bigImages/0040178438" height=200><img src="http://mufin.fi.muni.cz/profimedia/bigImages/0004821180" height=200><img src="http://mufin.fi.muni.cz/profimedia/bigImages/0012048080" height=200><img src="http://mufin.fi.muni.cz/profimedia/bigImages/0011308250" height=200><h1>00405</h1>Nejlepší investicí je starší byt v okolí centra nebo dům za Prahou



Ceny většiny nemovitostí kvůli finanční krizi klesly. Nyní je tedy výhodná doba pro investici do bytu či pozemku. Až půjdou ceny za nějaký čas zase vzhůru, můžete vydělat.



Nejvýhodněji prodáte například udržovaný, ihned obyvatelný rodinný dům na dobré adrese |



Koupě domu, bytu či pozemku - to jsou obvykle dobře uložené peníze. Přesto ne vždy musíte na spekulativním nákupu nemovitosti vydělat. "Abyste byli úspěšní, měli byste zohlednit, jaký bude výnos z pronájmu a také potenciální růst ceny nemovitosti," říká Zdeněk Špaček z firmy King Sturge.



Miroslav Jonáš ze společnosti M&M reality holding k tomu dodává: "Uvažujete-li o investici do nemovitosti, podívejte se, jaká byla její hodnota v létě 2008. Když bude rozdíl mezi nynější cenou větší než 35 procent a je to dobrá lokalita, vyplatí se pro spekulativní nákup v řádu tří až pěti let. To by se ceny mohly vrátit na úroveň léta 2008," domnívá se.



Centrum Prahy: sázka na jistotu s nízkým výnosem



Tip na konkrétní investici dostanete z realitních makléřů jen těžko, je to jejich know-how. V obecné rovině jsou však o něco sdílnější. Podle Miroslava Jonáše může být dobrou investicí třeba řadový dům v lokalitách jako Voděrádky, Nučice nebo Chýnice.



Zajímavá mohou být i místa podél Berounky, Říčany a Roztoky u Prahy. Jiří Pácal z investiční firmy Central Europe Holding zase doporučuje větší středočeská města s dobrým napojením na Prahu: Beroun, Kolín, Poděbrady, Čelákovice, Brandýs.



Trochu specifická je Praha. "Zde nedoporučuji kupovat byty v developerských projektech kvůli spekulaci na růst cen. Pokud nemovitost v metropoli, pak starší byt v okolí centra," dodává Miroslav Jonáš.



Mezi oblíbené lokality v Praze patří městské části 2, 3, 5 a 10. Ač v minulém roce rostly ceny nových i starých bytů v Praze pouze na Malé Straně, v Bubenči a Bohnicích, nelze říct, že právě v těchto lokalitách je dobré investovat.



Platí totiž, že u míst s větším cenovým propadem je větší prostor pro další růst a výraznější zisk. Naopak prověřená místa, třeba centrum Prahy, jsou spíš sázkou na jistotu, jež nemusí vydělat tolik, jako ta v rizikovějších oblastech.



Nakupujte pod cenou



Dobrým způsobem, jak rychle zhodnotit peníze, je nákup nemovitosti pod obvyklou tržní cenou, třeba od toho, kdo je ve finanční tísni. "Je dost majitelů, kteří nyní potřebují rychle prodat. Pokud koupíte dům před rekonstrukcí a po úpravách ho prodáte, můžete zhodnotit svou investici za jeden rok, někdy i rychleji," tvrdí Jaroslav Jírek, realitní makléř kanceláře RE/MAX Alfa.



Podobně uvažuje i Miroslav Jonáš: "Atraktivní obchody se dělají na zadlužených nemovitostech se zástavami či exekucemi, kde za půl roku vyděláte i sto procent. Musíte mít ale zkušenosti s realitami a finančnictvím."



Kolik vyděláte? Rozhodne lokalita



"Nemovitost vybírejte hlavně podle lokality - její oblíbenosti, dopravního napojení, občanské vybavenosti a služeb, blízkosti zeleně," říká Romana Sudová z realitního serveru Bezrealitky.cz.



Byt v dobré lokalitě pronajmete či prodáte rychleji. Stejně jako ten v cihlovém domě oproti paneláku a ve vyšších patrech s výhledem oproti přízemí.



Při koupi zohledněte i případné náklady na rekonstrukci, jež mohou následnou prodejní cenu navýšit. "Doporučuji koupit byt v původním stavu a investovat do něj pár desítek tisíc korun. To může zvednout cenu i o 150 až 200 tisíc korun," radí Miroslav Jonáš.



Rozmyslete si, jak rychle budete chtít nemovitost pronajmout či prodat. Problém nebude s prodejem menších bytů, zasíťovaných pozemků a dobře udržovaných domů k nastěhování. Hůře se naopak prodávají velké, nezasíťované a nedostupné pozemky, luxusní nemovitosti, drahé a velké byty v centru města.



Výnos z pronájmu až za pár let



Chcete koupit nemovitost pro následný pronájem? U bytů bude roční výnos čtyři až pět procent, u rodinných domů dvě či tři procenta. Ke zhodnocení však často dochází až za desítky let.



"Zásadní zhodnocení přináší až růst ceny v čase, jejž nelze předem odhadnout. Ceny mohou za deset let vzrůst o 30 procent, ale také klesnout o 20," upozorňuje Jiří Pácal.



Příkladem úspěšné investice může být koupě staršího bytu 2+1 o výměře 60 m2 v pražských Strašnicích. Pořizovací cena byla 1,44 milionu korun. Za deset let majitel získal na pronájmu 756 tisíc.



Náklady na opravy, správu a pojištění byly 458 tisíc. Výnos z pronájmu je 298 tisíc korun, současná hodnota bytu je 2,28 milionu. Celkové zhodnocení za 10 let dosáhlo zhruba 80 procent, průměrně šest procent ročně.



DO ČEHO SE VYPLATÍ INVESTOVAT?



Rodinný dům není obvykle moc výhodnou investicí, i když výjimky samozřejmě existují. Je složitější jej pronajmout a prodává se pomaleji než byt. Musíte také počítat s průběžnými náklady na opravy a modernizace. V poslední době ceny rodinných domů spíše klesaly, proto je možné spekulovat na budoucí růst.



Byt je dobrá investice, dá se jednoduše pronajmout či prodat. Navíc na koupi většinou nepotřebujete tolik peněz. Nevýhodou může být lhostejný přístup ostatních majitelů bytů ke společné péči o dům. Také ceny bytů v poslední době klesaly, takže výhledově lze očekávat nárůst příjmů z nájmu nebo prodeje těchto nemovitostí.



Pozemek většinou nepřináší žádný příjem z pronájmu, takže při koupi lze spekulovat pouze na nárůst jeho hodnoty. Protože pozemků je omezené množství, jejich cena v čase roste. Ideální je, pokud koupíte pozemek, u něhož je v územním plánu možná změna k lepšímu - například ze zemědělské půdy na rezidenční výstavbu. V takovém případě může cena pozemku vzrůst několikanásobně.



V minulých letech ceny parcel stoupaly hlavně kvůli obrovské poptávce developerů. Nyní se ceny pozemků pro komerční výstavbu snížily kvůli přebytku volných parcel držených developery, kteří nejsou schopni kvůli nedostatku financí a malé poptávce své projekty zahájit či dokončit. Naopak neustále rostou ceny pozemků pro stavbu rodinných domů, hlavně v okrajových částech velkých měst.



Autoři: MF DNES , Ondřej Čarňanský


<br><img src="http://mufin.fi.muni.cz/profimedia/bigImages/0049638326" height=200><img src="http://mufin.fi.muni.cz/profimedia/bigImages/0056564182" height=200><img src="http://mufin.fi.muni.cz/profimedia/bigImages/0007107277" height=200><img src="http://mufin.fi.muni.cz/profimedia/bigImages/0012276614" height=200><img src="http://mufin.fi.muni.cz/profimedia/bigImages/0006785316" height=200><h1>15540</h1>ÚZSI - česká sestra Bondovy MI6



Tajná struktura organizace, tajné postupy práce, utajené výsledky, tajné statistiky, tajné kontakty a tajní agenti... Mezi státními úřady, které by měly poskytovat co nejvíce informací veřejnosti, je i pár takových, které naopak pracují v přísně tajném režimu. Jsou to zpravodajské služby.



Slavnější kolega agentů české rozvědky. |



V Česku existují tři instituce zpravodajské služby. Vojenská zpravodajská služba (SISMI), Bezpečnostní informační služba (BIS), která se zaměřuje na vnitrostátní záležitosti, a Úřad pro zahraniční styky a informace (ÚZSI).



V některých státech jsou zpravodajské služby orientované dovnitř a do zahraničí spojené, většinou fungují jako oddělené instituce.



Činnost české rozvědky i kontrarozvědky podléhá vládě. V míře upravené příslušnými zákony mají vláda, její členové, parlament a další ústavní činitelé práva služby úkolovat a kontrolovat. Informační služby nesmí sloužit politickým stranám.



Na rozdíl od policie, která vstupuje do hry, až ve chvíli, kdy je spáchán trestný čin, hrají zpravodajské služby hlavně preventivní roli. Odhalují, popisují a hodnotí možná rizika a nebezpečí v oblastech, které jim vymezuje zákon.



CO NEVÍTE O ÚŘADECH

- nevíte čím se který úřad zabývá?

- články, odkazy

Čtěte přílohu www.idnes.cz/urady



Rozvědka a kontrarozvědka

Mluvčí ÚZSI Bohumil Šrajer vysvětluje některé rozdíly práce rozvědky ÚZSI a kontrarozvědky BIS. "Na první pohled je největší rozdíl v geografickém vymezení, tedy BIS se orientuje na domácí prostředí a ÚZSI na zahraničí. Pole působení ÚZSI je mnohem větší a tematicky máme také větší záběr," říká.



"Očekává se od nás, že popíšeme a podchytíme potenciální rizika dříve, než přerostou v bezprostřední hrozbu pro tento stát. Z logiky věci je preventivní a ofenzivní prvek v práci rozvědky (ÚZSI) silnější než v práci kontrarozvědky (BIS)."



Odlišná kritéria jsou také ve výběru pracovníků. "Zahraniční rozměr naší práce předpokládá vysoce nadstandardní jazykovou vybavenost, schopnost a ochotu působit v cizím, často velmi rizikovém prostředí, a odolávat stresu."



Bondova MI6 po česku

Staršími a slavnějšími "sestrami" české rozvědky jsou například americká CIA nebo britská MI6, zaměstnavatelka nejslavnějšího agenta Jamese Bonda.



"Nemůžeme se ale úplně srovnávat. CIA i MI6 mají především mnohem širší pravomoci výkonného charakteru. My například nemůžeme nikoho zadržet nebo zatknout. Především sbíráme a vyhodnocujeme informace," vysvětluje Šrajer.



"Staráme se o to, aby stát měl včas důležité informace, které se týkají bezpečnosti, zahraničně-politických zájmů České republiky a ekonomiky. A ty informace získáváme venku," pokusil se tiskový mluvčí ÚZSI popsat laikům, co úřad dělá.



Jedním dechem dodal, že je složité popisovat práci ÚZSI, protože kvůli utajení není možné ilustrovat ji konkrétním příkladem. Stejně tak se nemůže pochlubit úspěchem nebo vysvětlovat neúspěch.



"To je naše velká nevýhoda. Důvod je prostý: Mohli bychom ohrozit úspěch probíhajících nebo budoucích operací a vystavit se nebezpečí naše informační zdroje," vysvětluje Bohumil Šrajer.



"Zůstanu-li v obecnější rovině, mohu potvrdit, že česká civilní rozvědka v nedávné minulosti přispěla konkrétními poznatky k vyšetřování konkrétních teroristických útoků," dodává.



Kamínek do mozaiky

Bohumil Šrajer dodává, že jednotlivé rozvědky hojně a intenzivně spolupracují. "Ne každá služba v mezinárodním kontextu má všechny informace, které by potřebovala. Z různých důvodů. Dám hypotetický příklad."



"Francouzská služba vyšetřuje velký případ a chybí jí kamínek do mozaiky, který máme my. My jim poskytneme tu informaci a jim se to díky naší informaci třeba dostane do úplně jiného kontextu."



"Záleží samozřejmě na úrovni vztahů mezi jednotlivými zeměmi a bezpečnostními službami. Jinak se spolupracuje se službami v rámci NATO a jinak se službami, které jsou mimo ně."



Odtajněné svazky StB

Počátkem října otevřela civilní rozvědka novou badatelnu, kde mohou zájemci studovat dokumenty kolem rozvědné části bývalé komunistické Státní bezpečnosti, takzvané I. správy StB. - více zde



"Chtěli jsme především dát lidem možnost nahlédnout do způsobů práce jednoho z pilířů komunistické represe. Historicky se toho totiž ví více o spolupracovnících všech složek komunistických tajných služeb, než o tom, jak aparát těchto služeb fungoval," domnívá se Bohumil Šrajer.



Úřad chtěl umožnit uživatelům pohodlný přístup k dokumentům, nabízí je proto v digitalizované podobě. "Chceme, aby se s dokumenty mohl seznámit kdokoliv, ne jen úzká skupina historiků."



Podle Šrajera zájem lidí, které do badatelny vede nikoliv profesionální, ale soukromý zájem, narůstá.



AutoĹ™i: iDNES.cz , Lenka Nejezchlebová


<br><img src="http://mufin.fi.muni.cz/profimedia/bigImages/0001030869" height=200><img src="http://mufin.fi.muni.cz/profimedia/bigImages/0004802018" height=200><img src="http://mufin.fi.muni.cz/profimedia/bigImages/0011665267" height=200><img src="http://mufin.fi.muni.cz/profimedia/bigImages/0051861876" height=200><img src="http://mufin.fi.muni.cz/profimedia/bigImages/0041276491" height=200><h1>03270</h1>Hypotéky zaznamenaly další pokles úrokových sazeb



Úrokové sazby poskytnutých hypoték i v listopadu zaznamenaly pokles. Stále se propadá také průměrná částka poskytnuté hypotéky. Listopad byl v tomto směru třetím nejslabším měsícem roku.



 |



Souhrnný ukazatel FINCENTRUM HYPOINDEX, měřící průměrné úrokové sazby nově poskytnutých hypotečních úvěrů, zaznamenal během uplynulého měsíce další pokles úrokových sazeb. Banky působící na českém hypotečním trhu v měsíci listopadu poskytly hypotéky za průměrnou úrokovou sazbu 5,63 %. V porovnání s desátým měsícem je to o 7 setin procentního bodu méně.



Celkem bylo v listopadu poskytnuto 4 488 hypoték v celkovém objemu 7,8 miliardy korun. Jak v porovnání s předchozím měsícem, tak v meziročním srovnání potvrzují tato čísla klesající zájem klientů o hypoteční úvěry.



V říjnu 2008 hypoteční banky poskytly 5 200 úvěrů v celkovém objemu 9,2 miliardy. V listopadu 2007 to bylo dokonce 7 094 hypoték, jejichž celková suma činila více než 12,4 miliardy korun.



Průměrná částka poskytnuté hypotéky v listopadu klesla na 1 739 389 korun, což je třetí nejhorší výsledek za letošní rok. V průměru méně klienti čerpali pouze v lednu a květnu 2008 (1,703 a 1,734 milionu korun).



Navíc od července 2008 tato částka vytrvale klesá, což nepřímo potvrzuje, že na realitním trhu opravdu dochází k propadu cen. Při porovnání dat za červenec a listopad evidujeme u tohoto ukazatele pokles o 4,09 %.



K zajímavému posunu rovněž dochází u jednotlivých fixací úrokových sazeb, kde v průběhu posledních měsíců došlo k markantnímu odklonu klientů od hypoték s pětiletou fixací, kde v poslední době dochází k nárůstu úrokových sazeb. V listopadu narostla průměrná úroková sazba těchto hypoték o 3 setiny procentního bodu na 5,54 %.



Část klientů se proto vrací k nejkratším - jednoletým - fixacím, případně volí jinou než pětiletou fixaci. Průměrná úroková sazba pro jednoletou hypotéku v listopadu klesla na 5,77 %.



Budoucí vývoj úrokových sazeb



Při zveřejňování statistik za měsíc říjen jsme předpokládali, že průměrné úrokové sazby hypoték v následujícím měsíci porostou. Impulzem nárůstu měla být zpráva o navyšování komerčních úrokových sazeb největších poskytovatelů hypoték na trhu (Komerční banka, Hypoteční banka, Raiffeisenbank).



Naše očekávání z předchozího měsíce se však nepotvrdila a úrokové sazby v měsíci listopadu k radosti klientů ještě více prohloubily svůj propad.



Vysvětlení pro tento efekt mohou být dvě. Banky ve svých sazebnících zpravidla uvádějí minimální úrokové sazby, na které dosáhne jen velmi bonitní část klientů. A pokud avizují zvyšování či snižování úrokových sazeb, týká se to právě těchto minimálních sazeb. Ale statistiky, jako je FINCENTRUM HYPOINDEX, sledují reálné úrokové sazby, za které klienti hypotéky opravdu získávají, a proto je konečný efekt bankami avizovaných změn úrokových sazeb o něco slabší, případně se vůbec neprojeví.



V našem případě však pozorujeme efekt naprosto opačný, než jakým způsobem hypoteční bankéři o úpravách úrokových sazeb informovali. Proto se přikláníme spíše k tomu, že nárůst průměrných úrokových sazeb se opět projeví s delší prodlevou. Banky zatím klientům poskytují hypotéky za dříve sjednaných úrokových podmínek a statistiky ukazatele FINCENTRUM HYPOINDEX vykážou nárůst úrokových sazeb až na přelomu roku (prosinec, leden).



Souhrn za listopad



Doba fixace úrokové sazby



všechny fixace



1 rok



5 let



Hypoindex



Změna oproti minulému měsíci (b. p.)



Průměrná výše hypotéky (tis. Kč)



Měsíční splátka 1 mil. hypotéky na 20 let (Kč)



Měsíční splátka 1 mil. hypotéky na 15 let (Kč)



Účelovost úvěrů:



Podíl úvěrů na koupi na celkovém počtu úvěrů



Podíl úvěrů na výstavbu na celkovém počtu úvěrů



Podíl ostatních úvěrů na celkovém počtu úvěrů



Metodika ukazatele FINCENTRUM HYPOINDEX: FINCENTRUM HYPOINDEX hodnotí vývoj cen hypoték v čase. Je to vážená průměrná úroková sazba, za kterou jsou poskytovány v daném kalendářním měsíci nové hypoteční úvěry pro fyzické osoby. Vahami jsou objemy poskytnutých úvěrů. Vstupní data pro výpočty poskytují tyto banky: Česká spořitelna, ČSOB, GE Money Bank, Hypoteční banka, Komerční banka, Raiffeisenbank, UniCredit Bank, Volksbank CZ a Wüstenrot hypoteční banka.



Podmínky užívání ukazatele FINCENTRUM HYPOINDEX: FINCENTRUM HYPOINDEX je možné volně šířit pouze s označením "FINCENTRUM HYPOINDEX" a uvedením zdroje "Hypoindex.cz" (v případě internetových médií s aktivním proklikem na http://www.hypoindex.cz/).



Více se dočtete na Hypoindex.cz .



Autor: Luboš Svačina, Hypoindex.cz


<br><img src="http://mufin.fi.muni.cz/profimedia/bigImages/0014882189" height=200><img src="http://mufin.fi.muni.cz/profimedia/bigImages/0039848909" height=200><img src="http://mufin.fi.muni.cz/profimedia/bigImages/0007130002" height=200><img src="http://mufin.fi.muni.cz/profimedia/bigImages/0006127468" height=200><img src="http://mufin.fi.muni.cz/profimedia/bigImages/0010800793" height=200><h1>15770</h1>Vyhnout se přijímačkám? Jde to, někde berou bez zkoušek



Na střední školu se lze dostat i bez toho, abyste museli jít k přijímačkám. Pokud nemáte zálusk na prestižní gymnázia, můžete mít štěstí a testům se vyhnout. Některé školy přijímají podle předem stanoveného průměru z vysvědčení, na soukromých školách mohou požadovat motivační pohovor.



Bez zkoušek se dostanete na některá učiliště, průmyslovky, obchodní akademie, zdravotní školy, lycea i gymnázia |



Uchazeči, kteří mají průměrný prospěch za druhé pololetí 8. třídy a v 1. pololetí 9. třídy do dvou celých a zároveň nemají horší známku než "dobrou" z češtiny, matematiky nebo fyziky, nebudou konat přijímací zkoušku, píše se na webu Střední průmyslové školy a Vyšší odborné školy v Kladně.



Přitom tahle škola nabízí uchazečům zajímavé a v praxi žádané obory jako automatizační technika, elektronické počítačové systémy, aplikace osobních počítačů nebo strojírenství i v navazujícím pomaturitním studiu.



Jisté je jenom učiliště

Mezi školami, na něž se nedělají přijímací zkoušky, figurují všechny typy.



"Nejčastěji se přijímačky nepořádají pro učební a maturitní obory na učilištích. Také řada průmyslovek a dalších středních odborných škol nepořádá přijímačky, ale obvykle si stanovují požadavky na prospěch žáka na základní škole," vypočítává Zoja Franklová z Národního ústavu odborného vzdělávání.



Školy přijímají například do určitého předem stanoveného průměru z vysvědčení v 8. třídě a v pololetí 9. třídy, například do 1,4 apod. Přijetí bez přijímaček je častější na školách technického zaměření, někdy se takto přijímá i na obory lyceální.



Gymnázia až na výjimky přijímací zkoušky pořádají vzhledem k tomu, že tu stále existuje převis poptávky. Týká se to hlavně větších měst a největší nápor je v Praze.



U přijímání podle průměru si dejte pozor a raději se přesně informujte, protože některé školy hranici průměru pro přijímání bez zkoušek posunují podle zájmu uchazečů. Stanoví třeba 1,5, a protože se přihlásí více lidí, než čekaly, je najednou pro přijetí bez zkoušek nutné mít lepší průměr, třeba 1,2.



Bez přijímacích zkoušek pouze na základě motivačního pohovoru přijímá například Soukromé gymnázium a Střední odborná škola IUVENTAS v Ostravě-mariánských Horách. "Proč má dítě doplatit na jednu hodinu, kdy třeba kvůli stresu nepodá výkon odpovídající jeho schopnostem?" ptá se Marta Konkolová, zřizovatelka školy.



IUVENTAS nabízí osmileté i čtyřleté studium gymnázia, pedagogické, ekonomické, technické, zdravotnické a přírodovědecké lyceum.



Soukromá škola = snadné přijetí?

S tím, že soukromá škola rovná se snadné přijetí, se ale obecně počítat nedá.



"Přijímačky na soukromé osmileté gymnázium, které dělal syn před dvěma lety, se skládaly z psychologických, dovednostních a vědomostních testů a byly tak důkladné a složité, že měl co dělat, aby prošel. Uspěl asi jen díky perfektní přípravě z jazykové základky. Škola si testy připravuje sama a děti si velmi důkladně vybírá. Myslím, že minimálně polovina zájemců je nezvládla," říká Gabriela Vlčková z Říčan o pražském soukromém gymnáziu.



. S jakým průměrem uspějete



* gymnázia 1,00-1,2



* obchodní akademie, lycea 1,2-1,8



* průmyslovky 1,5-2,00



* odborná učiliště (obory s maturitou) od 1,8



* učiliště (obory s výučním listem) od 2,00



Pozn.: Údaje jsou orientační, o přesných požadavcích je třeba se informovat přímo ve škole.



Rada MF DNES



* Konkrétní údaje o školách a o tom, zda pořádají přijímací zkoušky, najdete na:



www.infoabsolvent.cz , www.stredniskoly.cz i www.najdiskolu.cz .



* Při výběru vhodné školy a oboru vám může pomoci také poradna Národního ústavu odborného vzdělávání, e-mail: poradna@ nuov.cz, tel: 274 869 698, 724 652 241.



Autoři: MF DNES , Michaela Kučerová


<br><img src="http://mufin.fi.muni.cz/profimedia/bigImages/0004451470" height=200><img src="http://mufin.fi.muni.cz/profimedia/bigImages/0006459996" height=200><img src="http://mufin.fi.muni.cz/profimedia/bigImages/0000991619" height=200><img src="http://mufin.fi.muni.cz/profimedia/bigImages/0010024900" height=200><img src="http://mufin.fi.muni.cz/profimedia/bigImages/0011154392" height=200><h1>05714</h1>Tolice setá (Medicago sativa L.)



Rostlina velmi vhodná pro sportovce. Obsahuje totiž mnoho látek posilujících imunitní systém.



Další 4 fotografie v galerii



Tolice setá |



ZÁKLADNÍ ÚDAJE:



Víte, že...



Indiáni žijící v Utahu pěstovali tuto rostlinu k výrobě chleba. Ten připravovali z namletých semen této rostliny. Arabové ji zase mnoho let používali jako lék proti stárnutí.



Popis rostliny: Jinak nazývána i jako Tolice vojtěška. Patří mezi vytrvalé rostliny z čeledi bobovitých. Původní je v oblasti Středozemí a západní Asie. Přibližně dorůstá až do sta centimetrů. Na světě je k vidění kolem 60 druhů rostlin z rodu Medicago. Tvar květů se velmi podobá jeteli. Lodyha je přímá, hranatá, kořeny hluboce uložené v zemi. Listy jsou složeny ze tří lístků, úzkých a vejčitých, podél okraje zubatých. Květy mají jasně modrofialovou barvu.



Stanoviště: K zahlédnutí na ladem ležících slunných půdách, mezích, rumištích, polích, pláních, náspech, při okrajích cest.



Výskyt: Po celém území ČR hojně a stejně tak po celém světě.



Období květu: Kvete od června do října.



Léčivé účinky: Využívá se k léčbě revmatismu, vředů. Dále zlepšuje chuť k jídlu, podporuje trávení a je vhodný k odstranění zadržených tekutin v těle.



Ohrožení: Není ohrožena.



Autoři: Hobby.cz , Kornélie Šídová


<br><img src="http://mufin.fi.muni.cz/profimedia/bigImages/0056116761" height=200><img src="http://mufin.fi.muni.cz/profimedia/bigImages/0041263305" height=200><img src="http://mufin.fi.muni.cz/profimedia/bigImages/0056538431" height=200><img src="http://mufin.fi.muni.cz/profimedia/bigImages/0048951697" height=200><img src="http://mufin.fi.muni.cz/profimedia/bigImages/0008676150" height=200><h1>10132</h1>Opilec v Příbrami vyhrožoval rodině vraždou, dostal malou večeři



Opilý muž vyhrožoval v Příbrami své rodině, že vyhodí dům do povětří. Dostal totiž podle svého mínění na talíř k večeři příliš málo jídla. Ještě předtím začal rozbíjet vybavení domácnosti židlí. Rodina zavolala policisty, kteří muže vykázali.



Muže vykázali policisté na deset dní z bytu.  |



Osmapadesátiletého opilého muže už policisté obvinili z přečinu nebezpečné vyhrožování.



"O víkendu jej přímo rozlítilo, že je k večeři připraveno málo jídla. Talíř i s jídlem nejdříve vší silou hodil na zem, poté manželce vulgárně nadával a vyhrožoval, že celou rodinu pozabíjí a dům vyhodí do povětří," popsala mluvčí příbramské policie Monika Schindlová.



Následně vzal židli a začal s ní mlátit o stůl. Při svém řádění rozbil mimo jiné také počítačovou klávesnici a budík.



"Dokonce chtěl na rodinné příslušníky vytáhnout z kuchyňské linky nůž, ale v tom mu zabránili. Protože se obávali o životy, zavolali na linku 158," uvedla mluvčí.



Podle zjištění policistů byly v rodině slovní rozepře a napadání na denním pořádku a mužovo násilí se neustále stupňovalo. Policisté ho proto vykázali z domácnosti na deset dnů. Případ nadále vyšetřují.



Autor: ab Aleš Berný


<br><img src="http://mufin.fi.muni.cz/profimedia/bigImages/0003233222" height=200><img src="http://mufin.fi.muni.cz/profimedia/bigImages/0007391966" height=200><img src="http://mufin.fi.muni.cz/profimedia/bigImages/0004602859" height=200><img src="http://mufin.fi.muni.cz/profimedia/bigImages/0001915688" height=200><img src="http://mufin.fi.muni.cz/profimedia/bigImages/0012946033" height=200><h1>14353</h1>Neonacisté vyřezali dívce hákový kříž do kůže



Čtyři mladiství neonacisté vyřezali v saské Mittweidě sedmnáctileté dívce nožem do boku hákový kříž. Skupina holých lebek obtěžovala šestiletou holčičku z rodiny imigrantů. Když se dívka děvčete zastala, neonacisté ji napadli.



Případ se stal už počátkem listopadu. Napadená ho ale nahlásila až teď.  |



Násilníci dívku povalili na zem. Tři ji údajně drželi, čtvrtý jí vyřezal do boku hákový kříž. Případ se udál už 3. listopadu, dívka ale našla odvahu vše nahlásit až nyní.



Podle policie bude nyní vyšetřování komplikované, protože není snadné podezřelým čin dokázat.



Starosta Mittweidy Matthias Damm ocenil občanskou odvahu dívky. Vyjádřil přesvědčení, že po zveřejnění případu se přihlásí svědci.



Podle výpovědi poškozené totiž řádění neonacistů sledovala řada lidí z balkonů svých bytů. Zatím se ale nikdo se svědectvím nepřihlásil.



Starosta si postěžoval i na liknavý přístup justice. "Město, okres, policie i ministerstvo vnitra považují pravicový extremismus u nás za velký problém, jen justice nevidí v tomto směru žádnou prioritu," uvedl Damm.



Policie zatím zadržela jen jednoho podezřelého. Soud na něj ale odmítl vydat zatykač.



Při prohlídce pokoje zadrženého našli vyšetřovatelé odznak neonacistického spolku Sturm34, jehož činnost saské úřady v dubnu zakázaly. Stalo se tak poté, co členové spolku napadli cizince v Mittweidě. Šéf spolku je v současnosti souzen za ublížení na těle.



Autoři: adb Adam B. Bartoš , ČTK


<br><img src="http://mufin.fi.muni.cz/profimedia/bigImages/0003619390" height=200><img src="http://mufin.fi.muni.cz/profimedia/bigImages/0002939583" height=200><img src="http://mufin.fi.muni.cz/profimedia/bigImages/0003187826" height=200><img src="http://mufin.fi.muni.cz/profimedia/bigImages/0033902251" height=200><img src="http://mufin.fi.muni.cz/profimedia/bigImages/0000107591" height=200><h1>00248</h1>Trojice vykrádala jihočeské restaurace, sebrala věci za dvě stě tisíc



Minimálně sedm restaurací na Českobudějovicku vykradla za posledního půl roku trojice mužů. Poslední akce se jim však stala osudnou. Policisté chytili dva muže chvíli po vloupání a již mají i třetího komplice.



Zloději mají na svědomí minimálně sedm restaurací na Českobudějovicku. |



Policistům z Trhových Svinů se podařilo pachatele zadržet minulou středu v obci Kamenná. "Jen několik minut před zákrokem strážců zákona se vloupali do tamní restaurace," upozornila českobudějovická policejní mluvčí Regina Tupá.



Podezřelí muži ve věku 27 a 33 let nebyli žádní nováčci, v minulosti je již opakovaně odsoudili za majetkovou trestnou činnost. Při dalším vyšetřování policisté zjistili, že muži jsou specialisté na restaurační zařízení.



"V období od konce září do současné doby se postupně vloupali nejméně do sedmi restaurací na různých místech českobudějovického okresu," pokračovala mluvčí Tupá. V šesti případech jim navíc pomáhal sedmadvacetiletý komplic, kterého se už podařilo vypátrat českokrumlovským kolegům.



Zloději kradli peníze, cigarety, alkohol, potraviny i elektroniku. Celkově způsobili škodu za 206 tisíc korun. Soudce již přijal návrh na jejich vzetí do vazby.



Policie chytila zloděje v obci Kamenná.



Autor: luk Lukáš Marek


<br><img src="http://mufin.fi.muni.cz/profimedia/bigImages/0014212885" height=200><img src="http://mufin.fi.muni.cz/profimedia/bigImages/0070255842" height=200><img src="http://mufin.fi.muni.cz/profimedia/bigImages/0014895611" height=200><img src="http://mufin.fi.muni.cz/profimedia/bigImages/0001217245" height=200><img src="http://mufin.fi.muni.cz/profimedia/bigImages/0010438136" height=200><h1>14257</h1>Nákup armádních autolékárniček byl nehospodárný, tvrdí resort obrany



Inspekce ministerstva obrany dokončila vyšetřování nákupu nových autolékárniček pro armádu. Podle výsledků byla obměna lékárniček provedena nehospodárně a neefektivně. Ministerstvo proto chce podat v této kauze už druhé trestní oznámení.



Autolékárničky pro armádu čelí už druhému trestnímu oznámení. Ilustrační |



Zdravotnická základna nakoupila pro armádu přes jedenáct tisíc autolékárniček za více než osm a půl milionu korun. Vybavení jedné lékárničky tak vyšlo dvakrát až třikrát dráž, než je současná ceny celé jedné autolékárničky.



Velitel Základny zdravotnického materiálu v Bystřici pod Hostýnem Jiří Plášek, který je za nákupy odpovědný, podle inspekce kupní smlouvu vědomě podepsal, aniž by byly dodány lékárničky podle domluvených parametrů, uvedl server Lidovky.cz .



Ministerstvo obrany tak už dříve podalo kvůli předraženému zdravotnickému materiálu trestní oznámení za zneužití pravomoci úřední osoby.



"Je to jasný příklad toho, jak po léta docházelo k rozsáhlému porušování zákona o veřejných zakázkách," uvedl už v lednu ministr obrany Alexandr Vondra.



Ministr tehdy dále uvažoval, že zakázka byla možná "šitá na míru" společnosti Cheirón, která je dodavatelem lékárniček. Náčelník generálního štábu pak Jiřího Pláška dočasně zprostil funkce velitele Základny zdravotnického materiálu.



Nyní tedy nevydařenou zakázku zatíží už druhé trestní oznámení, tentokrát pro podezření z podvodu.



Autor: ts Tomáš Šťástka


<br><img src="http://mufin.fi.muni.cz/profimedia/bigImages/0012905307" height=200><img src="http://mufin.fi.muni.cz/profimedia/bigImages/0031792295" height=200><img src="http://mufin.fi.muni.cz/profimedia/bigImages/0012441555" height=200><img src="http://mufin.fi.muni.cz/profimedia/bigImages/0008699699" height=200><img src="http://mufin.fi.muni.cz/profimedia/bigImages/0008319706" height=200><h1>04211</h1>Test: Vyznáte se v pojistných pojmech?



Pojistit si dnes můžete sebe, své děti, svého psa, majetek i auto. A prakticky u každého z pojistných produktů na vás pojišťovna "vychrlí" spoustu pojistných pojmů. Ne vždy se v nich člověku podaří hned na první pokus zorientovat.



Vyznáte se v pojistných pojmech? |



Možná si říkáte, že vám se to stát nemůže, vy se v pojmech přece vyznáte. Připravili jsme pro vás krátký test, ve kterém si můžete své znalosti ověřit.



Otestujte své znalosti pojistných pojmů.



Autor: bab Barbora Buřínská


<br><img src="http://mufin.fi.muni.cz/profimedia/bigImages/0012712043" height=200><img src="http://mufin.fi.muni.cz/profimedia/bigImages/0003204211" height=200><img src="http://mufin.fi.muni.cz/profimedia/bigImages/0001615073" height=200><img src="http://mufin.fi.muni.cz/profimedia/bigImages/0012313368" height=200><img src="http://mufin.fi.muni.cz/profimedia/bigImages/0004266964" height=200><h1>09901</h1>Zamaskujte dlouhou noc. Pomohou minerály a prudká sprcha



Silvestrovská oslava bývá zpravidla velmi zábavná a veselá, ovšem ranní probuzení pro prohýřené noci už tak rozjařené nebývá. Tělo během pár minut nezregenerujete, tvář ale následky dlouhého večírku ukazovat nemusí.



Boj proti večírkové únavě můžete začít rozpustným vitamínem |



Přemíra alkoholu, nezdravých pochoutek a nedostatek spánku se dokáže na celém organismu pořádně podepsat. Pár následujících tipů vám však pomůže následky odbourat.



Hned po probuzení si dejte pořádnou sklenici minerální vody bohaté na hořčík, abyste vyrovnala hladinu potřebných minerálů v těle a také důležité tekutiny. Alkohol a káva, jak známo, odvodňují, takže po večírku rozhodně dodržujte přísný pitný režim. Dostatek hydratace se příznivě projeví i na pokožce.



Na horkou vanu raději rovnou zapomeňte, místo toho si dejte energizující sprchu a přizvěte si k tomu abrazivní rukavici a mycí gel s osvěžující vůní pomerančů, limetek, zeleného čaje, bergamotu či papáje. Aroma těchto ingrediencí povzbudí unavené tělo i mysl, masážní rukavice pomůže rozproudit krev, odstraní nános nečistot i odumřelé buňky, kůže tak dostane zářivý a zdravý vzhled. Peeling dopřejte i své tváři, závoj únavy rázem zmizí a pokožka začne znovu pořádně dýchat.



Abyste získala kromě jemného povrchu také svěží vzhled, lehněte si. Nepočítejte však, že se jen budete zbůhdarma povalovat. Ještě před tím naneste na celou tvář (kromě očního okolí) a krk pěknou vrstvu hydratační či vypínací masky. Tu nechejte v klidu působit, zatímco budete relaxovat. Po doporučené době působení masku smyjte vlažnou vodou či jednoduše odsajte kosmetickým ubrouskem. Její zbytky dočistěte s pomocí jemné, osvěžující pleťové vody, ideálně s vůní tropického ovoce.



Aroma je pro udržení svěží a probuzené mysli nesmírně důležité, v den po večírku se prostě zafixujte na cokoliv osvěžujícího, lehkého, revitalizujícího. Pleťovou vodu v rozprašovači používejte i během dne jako spršku pro obličej, je to jednoduchá a rychlá cesta, jak se udržet vzhůru a svěží.



Posledním krokem v základní SOS péči je hydratace, vypnutí a ochrana. Tentokráte vsaďte na pořádný kalibr, žádné obyčejné krémy, tvář po prohýřené noci přímo žadoní po něčem silnějším. Ideální čas pro pořádně koncentrované sérum, které je plné vitaminu C, ženšenu a dalších látek známých pro své pozitivní účinky na energii.



Skvělé jsou též produkty pro zralou pleť, které vypínají pokožku a rozjasňují ji. V tomto případě se hodí jako záchrana v jakémkoliv věku.



S líčením to moc nepřehánějte. Domníváte-li se, že pořádná vrstva make-upu vše zakryje, jste na omylu. Během dne se totiž make-up, se kterým to přeženete, s oblibou usadí ve vráskách a drobných linkách a ještě více zdůrazní únavu. Tónovací krémy a lehké pěnové a tekuté textury zakryjí nedostatky, sjednotí barevní tón a dodají odpočatý vzhled.



Kruhy pod očima snadno zakryjete tekutým rozjasňovačem, určitě však pečlivě kontrolujte jeho použité množství. Aplikujte spíš tenké vrstvy než jednu silnou. Pudr tentokráte naneste pouze na tzv. T-zónu – čelo, nos a bradu. Tváře ponechte přirozené, nedávejte jim více matu, než je nezbytně nutné.



Oči zdůrazněte vrstvou řasenky, ještě před jejím nanesením však použijte kleštičky. Natočí řasy a opticky oči zvětší. Linky a stíny ponechejte pro tentokrát v hlubinách kosmetické taštičky. Červená rtěnka či lesk na rty rozzáří celý obličej a odpoutá pozornost od unaveného pohledu, nebojte se výrazně sytého odstínu, prokáže vám lepší službu než přirozené tóny.



Autor: Cindy Kerberová


<br><img src="http://mufin.fi.muni.cz/profimedia/bigImages/0039379933" height=200><img src="http://mufin.fi.muni.cz/profimedia/bigImages/0007713597" height=200><img src="http://mufin.fi.muni.cz/profimedia/bigImages/0033463254" height=200><img src="http://mufin.fi.muni.cz/profimedia/bigImages/0054967451" height=200><img src="http://mufin.fi.muni.cz/profimedia/bigImages/0013806290" height=200><h1>02972</h1>Chcete-li zaměstnat postižené, musíte mít kontakty



Firmy by zdravotně postiženým mohly dávat práci častěji, ale mnohdy nevědí, na koho se obrátit. Myslí si Ludmila Süssová, personální ředitelka firmy G4S Cash Services, která odpovídala na dotazy o zaměstnávání handicapovaných.



 |



Jsou neslyšící zaměstnanci jiní?

Ne, jsou stejní jako ostatní zaměstnanci. Někteří mají velký zájem o práci, jiní si jí neváží. Někteří své situace i zneužívají, neboť invalidní důchod a jiné příspěvky od státu mají jisté. Nicméně neplatí to pro všechny. Hodně záleží na rodině, jak je vychovala. Buď byli vedeni k tomu, že se o sebe musí postarat a mají povinnosti, anebo jsou zvyklí, že je vždy někdo zaopatří a postará se o ně.



Jaké problémy jste při zaměstnávání neslyšících nejčastěji řešili?

Ze začátku byl zejména problém s neomluvenými absencemi. Nyní už se situace stabilizovala. Ale nepravidelný, nerovnoměrný směnný provoz je problematický i pro nehandicapované.



Přemýšlíte, že byste zaměstnali více sluchově postižených?

Obecně řečeno ne. Můžeme je obsadit jen na určité pozice, z nichž moc velký výběr není. Máme především bezpečnostní pracovníky - řidiče, kteří svážejí zásilky - a pak zaměstnance počítárny, kde právě neslyšící mohou pracovat a kde je jich v současné době zhruba deset procent. Výhledově může být i více, jestliže budeme zvyšovat stavy zaměstnanců.



A pokud jde o jinak handicapované lidi?

To si neumím představit. Práce na počítárně patří k fyzicky náročnějším. Zásilky nemohou nosit lidé, kteří mají jiná tělesná postižení. A vzhledem k tomu, že pracujeme s penězi, o mentálně handicapovaných se ani uvažovat nedá.



každý desátý zaměstnanec firmy, která přepočítává mince, je neslyšící



Proč se podle vás firmy zdráhají tělesně postižené zaměstnávat?

Myslím, že by zaměstnávaly více takovýchto pracovníků. Jen často nevědí, kam se obrátit a kde mohou získat podporu, jako jsme měli my od Agentury profesního poradenství pro neslyšící. Problém ale je i na druhé straně, někteří postižení jsou zvyklí, že se o ně někdo postará. A navíc lékaři je často straší, že když začnou pracovat, ztratí nárok na invalidní důchod.



Na jakou práci byste podle svých zkušeností neslyšící doporučila?

Především na tu, kterou mohou vykonávat samostatně a nemusí při ní moc komunikovat s lidmi, tedy kromě svých nadřízených. Nemohou být součástí navazujícího řetězce. Výborní mohou být i v IT profesích, ale znám i případ jedné autoopravny, kde sluchově postižený pracuje jako elektrikář a nemohou si ho vynachválit.



Autor: MF DNES


<br><img src="http://mufin.fi.muni.cz/profimedia/bigImages/0029409055" height=200><img src="http://mufin.fi.muni.cz/profimedia/bigImages/0051064778" height=200><img src="http://mufin.fi.muni.cz/profimedia/bigImages/0005105535" height=200><img src="http://mufin.fi.muni.cz/profimedia/bigImages/0049442630" height=200><img src="http://mufin.fi.muni.cz/profimedia/bigImages/0050992099" height=200><h1>07684</h1>Gastritida



Jde o zánět, podráždění nebo porušení žaludeční sliznice. Má akutní i chronickou formu.



Zánět žaludku zhoršuje konzumace ostrých a kořeněných jídel. |



Podráždění žaludku může být způsobeno pitím velkého množství alkoholu, chronickým zvracením, stresem a užíváním určitých léků (aspirin a další protizánětlivé léky).



Dále může gastritida vzniknout v důsledku infekce Helicobacterem pylori, perniciózní anemie (chudokrevnost z nedostatku vitamínu B12), žlučového refluxu (obrácený tok žluči směřující do žaludku) a infekcí způsobenými dalšími bakteriemi a viry.



Jaké jsou příznaky této nemoci?

Nevolnost, nadýmání, bolest břicha, zvracení, poruchy trávení, pálivá a hlodavá bolest v žaludku mezi jídly a v noci, škytavka, ztráta chuti k jídlu, zvracení krve a zvratky podobné kávové sedlině, černá dehtovitá stolice.



Koho se tato nemoc týká?

Většinou jí trpí dospělí, děti jen výjimečně při užívání některých léků nebo při nadměrném stresu či infekci.



Prevence a léčba:

Diagnostika se opírá o horní endoskopii, což je metoda, při níž se lékař pomocí osvětlené tuby zavedené ústy podívá na stav sliznice žaludku, dále se vyšetřuje krev a dělá se test na okultní krvácení ve stolici.



Léčba: podávání antacid na snížení kyselosti žaludeční šťávy, vyhýbání se horkému a ostrému jídlu, infekční gastritida se léčí antibiotiky a perniciózní anemie dodávkou vitamínu B12.



Autor: iDNES.cz


<br><img src="http://mufin.fi.muni.cz/profimedia/bigImages/0071942141" height=200><img src="http://mufin.fi.muni.cz/profimedia/bigImages/0016817910" height=200><img src="http://mufin.fi.muni.cz/profimedia/bigImages/0034353447" height=200><img src="http://mufin.fi.muni.cz/profimedia/bigImages/0010032988" height=200><img src="http://mufin.fi.muni.cz/profimedia/bigImages/0006022454" height=200><h1>08239</h1>Příběh Evy: Máma mi překrmuje dítě a nerespektuje má pravidla



S mamkou jsem měla vždycky skvělý vztah. Když jsem byla malá, odešel od nás táta, a byla mi proto moc blízká. V pubertě jsem samozřejmě rebelovala, jako většina puberťaček, ale mamka byla většinou docela chápavá a nechala mi dost prostoru.



 |



Vždycky jsem se s ní mohla bavit skoro o všem a připadala mi spíš jako kamarádka, než jako peskující matky některých spolužaček.



Jsem ráda, že mi Elišku pohlídá



Před dvěma lety se nám s přítelem narodila holčička. Ze začátku, když byla Eliška malinká, tak bylo všechno docela v pořádku. Mamka z ní měla stejně jako my velikou radost. Protože pracuji na volné noze a dostávala jsem nízkou mateřskou, snažila jsem se co nejrychleji aspoň částečně vrátit do práce, třeba na pár hodin denně. Mamka se mi sama nabídla, že ráda Elišku pohlídá, protože bydlí kousek od nás. Má to pár zastávek autobusem a nevadilo jí chodit každý den nebo obden. Ale jakmile Eliška trošku povyrostla a začala víc komunikovat, začaly problémy.



Nejdřív na ni mamka neustále šišlala a dělala opičky. Několikrát jsem se jí snažila vysvětlit, že na ni s přítelem nešišláme a mluvíme s ní schválně srozumitelně, protože chceme, aby mluvila normálně. Kdykoliv ale mamka přišla k nám, hned se k Elišce vrhla a začala: ťuťuňuňu, no plosimtě, tys nám ale vylostla.



Tobě má výchova taky neublížila



Pak začalo problémů přibývat. Mamka prostě odmítá akceptovat naše názory na výchovu našeho dítěte. Kdykoliv dělá něco, co se nám nelíbí, snažíme se jí to rozumně vyvrátit. Vysvětlujeme, proč je to podle nás špatné a argumentujeme. Není to ale nic platné. Mamka vždycky jenom odvětí něco ve stylu: S tebou jsem to taky tak dělala a nijak ti to neublížilo.



Snažíme se, aby naše Eliška jedla zdravě, hodně ovoce a zeleniny a pokud možno se vyhýbáme sladkostem. Myslíme si, že je důležité v dceři vypěstovat zdravé stravovací návyky, dokud je malá. To podle mě dělá každý rodič, který si všiml, jak děti tloustnou a nechce svým potomkům zadělávat na problémy s obezitou do budoucna. Nejde přeci jenom o fyzické zdraví, ale taky o to, že se jim smějí spolužáci a nepřipadají si dobře ve vlastní kůži.



Jenže moje mamka nerespektuje ani tohle. Několikrát jsem ji nachytala, jak dává Elišce cukrovinky mezi jídly. A byly to ještě ke všemu pěkné hnusy, levné výrobky plné náhražek a éček. Navíc mám pocit, že ji nabádá, aby nám o tom neříkala, že se budeme zlobit. To celou situaci jenom zhoršuje. Ona jí vlastně navádí ke lži a dělá jí zmatek v hlavě. S přítelem jsme na ni několikrát udeřili, mamka ale pořád opakuje, že jeden bonbónek/tyčinka/dortíček žádnému dítěti neuškodí a že správné dítě má být baculaté, že z toho pak prý vyroste.



Pravidla přece určuji já



Začínám z toho být zoufalá. Můj vztah s mamkou se hrozně zhoršil, neustále mezi námi panuje napětí. Já vím, že to myslí dobře, ale Eliška je moje dítě a já určuji pravidla. Ale najednou mám pocit, že mi mamka zasahuje do života víc než za celou mojí pubertu a dospívání dohromady.



Co mám ale dělat? Vysvětlovat jsem zkoušela, ale nikam to nevede. Její hlídání mi hodně pomáhá, ale nechci, aby kvůli pár tisícovkám, co v práci vydělám, byla narušená naše výchova Elišky. Na druhou stranu Eliška má právo se vídat s babičkou a má ji moc ráda, nechci jí nijak ublížit. Do státních jeslí mi ji nevezmou, protože je málo míst, a soukromé jsou zase děsně drahé. Nechci se ale smířit s tím, že mi z dcery vyroste ulhaná baculka posedlá čokoládou.



Eva



Názor odborníka: Vždy je něco za něco



Dobrý den, s výchovou dětí je to tak, že pokud ji chcete mít pod (co největší) kontrolou, musíte se o ni starat sama. Pokud dítě někomu svěříte, ať už je to babička, chůva, kamarádka či jesle, o část této kontroly se připravíte. Podle toho, co píšete, se vám zatím nepodařilo svou mámu přesvědčit o tom, že máte pravdu. Mne v té souvislosti napadá spousta otázek: Jak vychovávala vás? Nedělala to třeba úplně stejně? A jste vy "baculka posedlá čokoládou"? Myslíte, že máte vůbec šanci přesvědčit ji o své pravdě?



Řekl bych, že vám nezbývá, než vycházet z reality. Vaše matka nějaká je a pokud po ní budete chtít, aby vám dcerku denně hlídala, bude to denně dělat po svém. Pokud k ní dcerka půjde na návštěvu jednou týdně, bude to po svém dělat jednou týdně. To dcerku nejspíše nijak nepoškodí a ani nemusíte nikomu nic zakazovat. Vím, že to určitě není snadné rozhodování, ale tak už to bývá, že nic není jen dobré nebo jen špatné. Vždy je to něco za něco. Držím palce.

Pavel Král, Psychologie.cz



Anketa



Co mám podle vás dělat?



1. Mám mámě zakázat stýkat se s Eliškou, dokud se nepřizpůsobí mým názorům? 555



2. Mám rezignovat na své představy, vždyť mě vychovala dobře? 850



3. Měla by máma Elišku vídat jen když u toho budu já nebo můj manžel? 184



4. Mám se pokusit mámu přesvědčit, aby se šla se mnou poradit k výživové poradkyni o tom, co je pro dítě správné? 1243



Autoři: hav Magdalena Havlíková pro iDNES.cz , zpracovala podle příběhu čtenářky


<br><img src="http://mufin.fi.muni.cz/profimedia/bigImages/0005835853" height=200><img src="http://mufin.fi.muni.cz/profimedia/bigImages/0012185823" height=200><img src="http://mufin.fi.muni.cz/profimedia/bigImages/0040250872" height=200><img src="http://mufin.fi.muni.cz/profimedia/bigImages/0010090139" height=200><img src="http://mufin.fi.muni.cz/profimedia/bigImages/0011186719" height=200><h1>05754</h1>Vosy zlikvidujete vypálením hnízda, z domu je dostane česnek



Vosy na zahradě či v domě vám mohou pěkně znepříjemnit život. Obzvlášť nebezpečné jsou pro alergiky: jedno píchnutí může ohrozit jejich zdraví a dokonce i život.



Vosy nedrážděte, nemuselo by se vám to vyplatit. |



Pokud se ve vaší blízkosti zabydlí vosy, určitě se jich budete chtít co nejdříve zbavit. Na veřejných prostranstvích, kde obtěžuje tento nepříjemný hmyz větší množství lidí, se o zničení hnízd starají hasiči. Na soukromé zahrádce budete muset zasáhnout svépomocí nebo se obrátit na odbornou firmu.



Nechcete-li za odstranění hnízda platit specializované firmě, můžete se pokusit zahubit vosy sami. Rozhodně ale buďte velmi opatrní a vosy zbytečně nedrážděte. Dopředu si také rozmyslete, zda snesete případné bodnutí. V každém případě si na svoji ochranu vezměte alespoň dlouhý rukáv, kabát a rukavice.



Vosy v zemi vypálíte nebo zničíte sprejem



Vosy zabydlené v zemi nejprve můžete zkusit zničit tak, že zalijete vchod vroucí vodou, zasypete pískem či ucpete vlhkým jílem nebo drnem. Další možností je noru zapálit pomocí hořlavých sirných knotů, které koupíte v drogerii.



Vhodné je také nastříkat co nejhlouběji do nory a kolem vchodu sprej proti lezoucímu hmyzu, použitý takto razantně bude účinkovat déle. Na trhu jsou i různé insekticidní prášky, postřiky proti vosám či sršňům anebo aerosolové spreje (Biolit, Raid, Rebel a podobně).



Tyto komerční spreje mají aplikátor, který umožňuje zasáhnout hmyz co největší dávkou účinné látky a také na větší vzdálenost – tedy co nejbezpečněji. Díky velkému výdeji mají účinné látky okamžitý podchlazovací účinek, který snižuje pohyblivost hmyzu; po zásahu tak máte čas schovat se do bezpečí.



Likvidaci hnízda provádějte ideálně až večer, kdy vosy již nalétaly zpět do hnízda a chystají se k odpočinku. Postřik je třeba několikrát opakovat, protože někteří jedinci přenocují venku.



Jak zničit zavěšené hnízdo? Kupte nebo vyrobte pasti



Sršní hnízdo na stromě.



Vosy, které se zabydlí na stromech a nalétávají na nahnilé spadané ovoce, zkuste vyhnat pomocí závěsných lapačů. Tato past naláká hmyz na svou vůni a už ho nepustí. Lapače se prodávají v širokém spektru velikostí, druhů, značek i cen. Zkuste třeba lapač Biolit ECO: obsahuje přírodní potravinářské atraktanty, které přitahují vosy, sršně a mouchy. A co je podstatné, nepřitahuje užitečné včely.



Šikovnou past ale nemusíte kupovat, lze ji i vyrobit. Odřízněte od pet lahve vrchní třetinu: naplňte dno sladkou šťávou a zralým měkkým ovocem a odříznutý vršek otočte směrem do lahve tak, aby mezi stěnami nebyla mezera. Vosy a sršni se dostanou dovnitř přes úzké hrdlo, východ už ale nenajdou.



Na hnízdo v domě zkuste nejdřív osvědčené odpuzovače



Vosy na trámu v podkroví domu



Z hnízda zavěšeného v domě, například na půdě zkuste vyhnat jeho obyvatelky známou babskou radou: několik palic česneku naházejte do kbelíku s vodou, který dáte pod hnízdo. Vosy prý nesnášejí zápach česneku a odpařování česnekové vody je vypudí. Odpuzovač si také můžete vyrobit z půlky citronu, do kterého zapícháte hřebíček.



"U malých hnízd je dobré zkusit vosy nejdříve vypudit po dobrém," radí Kristýna Siudová z odborné firmy Dezidera, která se zabývá deratizací, dezinsekcí a dezinfekcí. "Když vosám znepříjemníte jejich pobyt u vás, nejspíš se rozhodnou zasídlit jinde a půjdou o dům dál," doporučuje na základě zkušeností.



Ale současně dodává: "U velkých či schovaných hnízd pod střechou nebo ve škvíře za zdí to ale neporučuji, můžete vosy zbytečně rozdráždit a nejspíš se jich stejně nezbavíte." Někteří lidé se snaží hnízdo ve zdi zasádrovat, to je ale téměř zbytečné, vosy se totiž přes sádru prokoušou.



Netroufáte si? Pak přece jen zkuste hasiče nebo firmu



Pokud se vos ani po těchto zásazích nemůžete zbavit nebo z nich máte strach, zavolejte si odbornou firmu. Může se vám ale vyplatit přece jen ještě zkusit zavolat hasiče – v některých městech vyjíždí i do domácností a hnízda likvidují zadarmo; jejich postup je téměř stejný jako u dezinsekčních firem.



Někdy kromě poprašů používají i speciální vysavače s drtičkou, do které hnízdo nasávají a vosy v nich rozdrtí. Více viz předchozí článek Vosy a sršně v domě zničíte práškem nebo vysavačem na listí .



Dezinsekční postup popisuje Siudová takto: "Pracovníci vylezou v ochranném obleku k hnízdu či si k němu probijí cestu a pokud je to možné, vynesou hnízdo v pytli. Pokud ne, nanesou aplikátorem do hnízda popraš, což je jemný prášek obsahující insekticidy, který se roznáší až do vzdálenosti šesti metrů. Vzduchem je zanesen nejen do hnízda, ale i do jeho okolí."



Všechny vosy, které se prášku jen letmo dotknou, ho donesou do hnízda. Tam si poprašek přenáší vosy mezi sebou a zemřou většinou už do druhého dne. Firmy zabývající se dezinsekcí působí po celé České republice, kontakty najdete na internetu. Specializovaný zásah vás bude stát kolem 1 400 Kč.



Autoři: Hobby.cz , Adéla Krucká


<br><img src="http://mufin.fi.muni.cz/profimedia/bigImages/0009112826" height=200><img src="http://mufin.fi.muni.cz/profimedia/bigImages/0013439937" height=200><img src="http://mufin.fi.muni.cz/profimedia/bigImages/0041345060" height=200><img src="http://mufin.fi.muni.cz/profimedia/bigImages/0002812708" height=200><img src="http://mufin.fi.muni.cz/profimedia/bigImages/0030589147" height=200><h1>07796</h1>Infarkt myokardu



Infarkt myokardu je způsobuje náhlé přerušení dodávky kyslíku do srdečního svalu s následným odumřením části svalových vláken.



Úmrtnost na infarkt se stále pohybuje kolem 25 %. |



Vzniká jako následek ucpání koronárních tepen, které vyživují srdce. Toto ucpání může být způsobeno kornatěním těchto tepen, náhlým křečovým stažením nebo náhlým prasknutím tukového plátu. Ucpání tepny sníží průtok krve a část srdce se tak neokysličuje. Tím dochází k poruše jeho činnosti. Jde o vážné onemocnění, jednu z forem ischemické choroby srdeční.



Jaké jsou příznaky této nemoci?

Velmi typicky se akutní infarkt myokardu projevuje krutou svíravou nebo pálivou bolestí za prsní kostí. Bolest vystřeluje do levé paže někdy i do krku, čelisti, zad, ale i do břicha. Nemění se v závislosti na poloze těla a na dýchání. Bolest trvá zpravidla několik minut až hodin. Tyto obtíže velmi často provází pocení, zvracení, bušení srdce, neklid, strach a úzkost. Objevuje se náhlý pocit slabosti nebo závrati, popelavá kůže, namodralé rty, ušní lalůčky, špička jazyka a konečky prstů. Hrozí riziko zástavy dechu a srdeční činnosti. Puls je rychlý, slabě nebo vůbec hmatný.



U některých nemocných může proběhnout infarkt zcela bez příznaků. Infarkt může být příčinou náhlého úmrtí v důsledku protržení srdeční stěny nebo srdeční přepážky, v důsledku poruchy srdečního rytmu nebo rozsáhlého postižení srdeční svaloviny.



Koho se tato nemoc týká?

Infarkt myokardu je asi pětkrát častější u mužů než u žen. Objevuje se častěji se stoupajícím věkem, ale výjimkou nejsou ani dvacetiletí lidé s touto nemocí.



Prevence a léčba

Prevencí je zdravý životní styl, dostatek fyzické aktivity a nekouření. Infarkt také častěji postihuje obézní jedince, takže je třeba dbát na svou váhu. Snižte počet tuků ve stravě. Při jakémkoliv podezření na akutní infarkt myokardu je třeba ihned zavolat rychlou záchrannou službu. Postižený, pokud je při vědomí, by měl být šetrně umístěn do polosedu s podloženou hlavou a rameny a měl by mít pokrčená kolena. Zajistíme mu klid a uvolníme tísnící oděv u krku, na hrudníku a v pase. Pozorně sledujeme dechovou a tepovou frekvenci. Pokud postižený ztratí vědomí, zajistíme průchodnost dýchacích cest a pokud je to nutné, resuscitujeme a uložíme do stabilizované polohy, dále čekáme na příjezd rychlé záchranné služby.



Úmrtnost na infarkt se přes lékařské pokroky stále pohybuje kolem 25 %, z toho polovina lidí umírá do hodiny od začátku příznaků. Je prokázáno, že riziko výskytu je větší v prvních hodinách po probuzení a v zimě.



Autor: iDNES.cz


<br><img src="http://mufin.fi.muni.cz/profimedia/bigImages/0039953756" height=200><img src="http://mufin.fi.muni.cz/profimedia/bigImages/0011533495" height=200><img src="http://mufin.fi.muni.cz/profimedia/bigImages/0007964797" height=200><img src="http://mufin.fi.muni.cz/profimedia/bigImages/0011082136" height=200><img src="http://mufin.fi.muni.cz/profimedia/bigImages/0053381627" height=200><h1>00124</h1>Zpravodajství Autonovinky Testy aut Motorky Stará auta Dopravní nehody Alkulačka reklama Nová auta Firemní články



Poradna



Vyplatí se prodat Octavii 4x4 1.9 TDi, rv. 2000, najeto 130 tisíc km? Kolik za ni můžu dostat? Co je vhodnější pro přestavbu na LPG či CNG: dieselový nebo benzinový motor? Jaké mi doporučíte auto v ceně do 40 000 Kč, když měsíčně najedu maximálně 200 km?



Koupit auto



Škoda Octavia



Škoda Fabia



Škoda Superb



Škoda Yeti



Hyundai i30



Ford Focus



Ford Mondeo



Volkswagen Passat



Volkswagen Golf



další modely



do 50 000 km



do 150 000 km



do 300 000 km



50 000 Kč



100 000 Kč



250 000 Kč



500 000 Kč



diesel



kombi



Volvo XC70 V70 XC AWD - 2,4i - 147kW 129000 Kč



Peugeot 301 ACCESS 1,2 219999 Kč



BMW R 1200 GS 330000 Kč



Renault Mégane Scénic 1.9 dCi ·2002 , 1.majitel, 69999 Kč



Škoda Octavia 1.9 TDI ·2009 , Ambiente, 239999 Kč



Hyundai i40 1,7 CRDi Comfort 479990 Kč



Volkswagen Golf 1.4 Trendline 199000 Kč



Škoda Superb 2.0TDI 4X4 125kW ELEGANCE PLUS - 748000 Kč



Honda Civic 1.8iVTEC 103kW ČR 1MAJ SERV.KN 169999 Kč



Kia cee´d Comfort 1,4 CVVT 73 kW 283980 Kč



Škoda Yeti 1,8 TSI 349000 Kč



Škoda Fabia Kombi Ambition 1,2 TSI 265899 Kč



BMW X3 2.0i SPORT PAKET 235000 Kč



Škoda Octavia COMBI AMBIENTE PLUS 1.4 TSI 90kW 374900 Kč



Volkswagen Transporter 2.0 TDi DPF 520300 Kč



Stará auta bazary nechtějí, s novou daní je neprodají



"Stará auta nevykupujeme. Nebudeme brát něco, co pak sami neprodáme. Na tom bychom jen prodělali," říká Petra Nováková z Autobazaru Bílina. Stejný postup volí i další bazary, takže prodat staré auto i za pár korun je nyní téměř utopie.



. |



"Bereme vozy jen do komisního prodeje. Lidé mohou auto přivézt, odstavit u nás a buď se prodá, nebo si ho zase odvezou," potvrdil Daniel Hloušek z Autobazaru Kadaň.



V obou bazarech přitom místo mají. V Kadani se za poslední měsíc uvolnilo asi pětadvacet míst, protože bazar všechna starší a levná auta vyprodal. Přestože se lidé většinou starých vozů zbavují, pro Hlouška to překvapení není.



"Lidé nemají peníze. Proto jsme prodali všechna auta do 30 tisíc. A šlo to rychle, začalo to před měsícem a doprodali jsme je minulý týden. Bylo jedno, jaká to je značka," vysvětlil Hloušek.



Samotné bazary se do nákupu starších aut nepouštějí kvůli nové ekologické dani. Kdyby jí nebylo, starší vozy by se prodávaly dobře. "Jenže takhle za auto, které stojí deset tisíc, dáte i s tou daní dvacet tisíc. A to je neprodejné, starý favorit takovou cenu nemá," míní Nováková.



Největší tuzemský obchodník s ojetinami AAA Auto naopak nabízí na protiúčet slevu minimálně pět tisíc korun i za nejstarší, ale ještě pojízdné kousky. Jejich akce probíhá v celé republice až do konce ledna příštího roku.



Malé bazary se bojí toho, že nejen že je kvůli ekologické dani neprodají, ale ještě budou muset řešit, jak se jich zbavit a třeba zaplatit i sešrotování.



Autoři: MF DNES , tka



Více o ekologické dani za převod auta



Že je vaše ojetina ekologická, musíte dokázat Další články k tématu: AAA Auto Vstup do diskuse , zpět na hlavní­ stranu: Auto



tisknout



sdílet



máte tip?



Hlavní zprávy



Jednání s Ruskem krachlo, Moskva zadluženému Kypru nepomůže url: http://oidnes.cz/13/031/midi/BRD498f4f_013_DN_6_OA_STERNBERK_OLOMOUC_27_.JPG



Inspekce prověřuje policejní honičku na D1, při které zemřel mladík url: http://oidnes.cz/13/033/midi/KLM4a0332_DSC08764.JPG



Studentka zemřela na maturitním plese po smrtelné dávce drogy url: http://oidnes.cz/12/072/midi/OKS44910e_111123_939031.jpg



Bývalý senátor Novák uniká vězení, hájí se tajemným chorobopisem url: http://oidnes.cz/13/033/midi/ZAR4a00e0_profimedia_0088590858.jpg



OBRAZEM: Komediantka Dáša, první dáma Dagmar. Havlová slaví šedesátiny



JobDNES Automodul TOPkontakt Reality Dovolená



Volkswagen Polo 1.1 ·2010 , Trendline,



stav: ojeté

cena (s DPH): 199 999 Kč



Další auta



Diskuse Blog.iDNES.cz



Stará auta bazary nechtějí, s novou daní je neprodají



Janina7



Třeba za každé auto s vyšší konstrukční rychlostí než u nás povolených 130, by mohlo platit 1000 kč za každých 10 km na...



Příště radši zůstaň u plotny a nerozumuj o věcech, o kterých nic nevíš.



Zdravím, to že potřebujete argumentovat nadávkou je Vaše věc, hulváti prostě jsou a nic se s tím nenadělá, to že ale...



Jde o to, prč něco "ekologicky" danit. Ono to auto je taky při koupi v 19% dani, a ten kdo si koupí SUV, tak...



Vstoupit do diskuse



V diskusi je 21 příspěvků, poslední příspěvek 25. 2. 2009, 21:42



Tomáš Pavlů



Je městská policie pohodlná?



Marcela Tobiášová



Deset let a patnáct kilo



Martina Lžičařová



Promovaní inženýři



Chci psát svůj blog



Nejčtenější



Josef Kucharovic, Přečteno: 32702



Na rakovinu zdechni, ty rasista jeden!



Milan Radek, Přečteno: 24844



Proč se se mladé holky vydávají do Pakistánu, Afghanistánu



Nejnovější



Věnek Kulhánek, 10:40



Mrtvá linka živého Jana Fischera?



Zdeněk Šindlauer, 10:37



Kdo přikreslil soudruhovi Leninovi ty lenonky?



Další články z rubriky



Lancia Lybra: velmi pohodlný kombík je překvapivý držák za hubičku url: http://oidnes.cz/13/031/midi/NOV49b660_vintagerusko_bmp.jpg



VIDEO: Krásné ruské stroje. Podívejte se na výstavu veteránů url: http://oidnes.cz/13/032/midi/FDV49f5b9_230SLA_bmp.jpg



Legenda slaví padesátku. Mercedes pro frajírky byl zženštile pohodlný url: http://oidnes.cz/13/032/midi/FDV49dc5e_SkodaMuzeum_1115.jpg



Jak se hledal krejčí pro favorita. Giugiaro škodováky vyhodil



Vyberte si každý den Vaši slevu na pobyty. Hotely, kempy, tábory...



Nabídka Automodul



Škoda Yeti 1,8 TSI



r.v. 2010, naj. 40 500 km, benzín



Cena: 349 000 Kč



Více z nabídky 17 194 automobilů



Najdete na iDNES.cz



posunout



posunout



Biatlon



Soukalová si zazpívala v biatlonové bondovce



Video



Plivance a rvačka při hudebních anticenách



Lidovky.cz



Nové fotky: jak bydlel kmotr Mrázek



Komentář



Galaxy S 4 ukázal, že ze smartphonů jsou obludy



Ekonomika



Český česnek se vrací, ale prohrává s Čínou



Rady na cestu



Sardinie v zimě. Krásné pláže, příroda a vy



Video



Třímetrový rypouš zablokoval dopravu



METRO



Dřevěné sedačky budou brzy i v autobusech



Vztahy a sex



Deset chyb, které ženy často dělají ve vztahu



Hry



Nový průvodce radí, co hrát na mobilu i tabletu



Zvířata



Z banánů vylezl pavouk, v pražské zoo ho množí



Video



Ornella si odvezla Quentina limuzínou



Podnikání



Já, parazit. Čtyři příběhy čtenářů živnostníků



Retro



Čajky, ZILy a další ruské stroje pro pamětníky



Hry



Česká Miss IT zbožňuje počítačové hry



Věda



Měl Einstein pětky? Ne, maturoval s šestkami



Video



Jak vypadají české miss bez make-upu



Zprávy



Polívka o dluzích: Asi jsem don Quijote



Stavba



Česká tragédie. Domu praskají okna, zatéká



Lidovky.cz



Albert se omluvil za maso napíchané vodou



Adrenalin



Čech skočil jako první na světě 360 bikeflip



Video



Trojský most se postavil na vlastní nohy



Kolem světa



Špatné maso? Barbaři? Češi przní tatarák



Revue



Kate: Já chci kluka, William holčičku



Mláďata světa



Hlasujte v souboji a poznejte rodiče kuřete



iDNES.cz Zprávy Kraje Sport Kultura Ekonomika Finance Bydlení Cestování Auto Hobby Mobil Technet Ona Xman Revue Blog Video Hry více



Zpravodajství e-mailem iDNES.cz pro váš web SMS zpravodajství Nastavit jako domovskou stránku RSS kanály Předplatné MF DNES iDNES.cz pro Kindle Témata Mobilní verze



soukromí AV služby reklama kontakty o iDNES.cz práce v mediální skupině MAFRA napište nám



© Copyright 1999 – 2013 MAFRA a.s. a dodavatelé Profimedia , Reuters, ČTK, AP. Partner pro inzerci v Německu: RP Online .

Jakékoliv užití obsahu včetně převzetí, šíření či dalšího zpřístupňování článků a fotografií je bez souhlasu MAFRA a.s. zakázáno.



iDNES.cz Jizdnirady.cz Rajce.net TOPkontakt.cz AAAPoptavka.cz AkcniCeny.cz JobDNES.cz Reality Automodul.cz Dovolená Alik.cz MF DNES


<br><img src="http://mufin.fi.muni.cz/profimedia/bigImages/0000980070" height=200><img src="http://mufin.fi.muni.cz/profimedia/bigImages/0010347818" height=200><img src="http://mufin.fi.muni.cz/profimedia/bigImages/0014675611" height=200><img src="http://mufin.fi.muni.cz/profimedia/bigImages/0012017135" height=200><img src="http://mufin.fi.muni.cz/profimedia/bigImages/0005102186" height=200><h1>00022</h1>Jak jsem začal sbírat kaktusy



Ondřiška 27. července 2010 10:57



Jednou jsem jen tak bloudil obchodem a najednou uviděl ceduli "KAKTUSY - SLEVA". Řekl jsem si, že si kaktus koupím a že bych je mohl začít sbírat. Doma jsem si ho postavil na okno a dvakrát měsíčně ho zalil. Postupně jsem si kupoval další a další, až jsem jich měl asi pět.



Když kaktus vykvete, je to nádhera |



Některé kousky jsem si vysel za semínek, které jsem sehnal v Baumaxu. Vyklíčila všechna. V nákupech jsem pokračoval na výstavách kaktusů v Lidicích u Kladna a v kladenském Domě techniky. V Levných knihách jsem si pak koupil za 39 korun knížku Kaktusářův rok, která je sice starší, ale dá se v ní najít spousta rad a informací.



Moje sbírka má nyní 10 kaktusů a 24 vysetých centimetrových kousků. Zkuste si také vypěstovat kaktus - není to těžké a když vykvete, bude to pro vás odměna.



A nyní stručně o kaktusech:



jsou to velmi nenáročné rostliny



spolu se sukulenty rostou hodně v pouštích



když je dobře pěstujeme, každý rok vykvetou



v pouštích, kde málokdy zaprší, kaktusy a sukulenty nasají vodu a dlouho bez ní vydrží



můžeme je vysít ze semen - brzy vyrostou, ale když mají 1 cm, postupně rostou velmi pomalu



Přezdívka autora článku na serveru Alík.cz - Ondřiška



začínáte s kaktusy?



Na www.hobby.cz se dozvíte jak na to! Více ZDE


<br><img src="http://mufin.fi.muni.cz/profimedia/bigImages/0006420605" height=200><img src="http://mufin.fi.muni.cz/profimedia/bigImages/0008891944" height=200><img src="http://mufin.fi.muni.cz/profimedia/bigImages/0002231118" height=200><img src="http://mufin.fi.muni.cz/profimedia/bigImages/0005992044" height=200><img src="http://mufin.fi.muni.cz/profimedia/bigImages/0034210768" height=200><h1>06806</h1>SAR: Nejzářivější mobily české telekomunikační scény



Záření z mobilů. Nemělo by být nebezpečné, ale najdou se desítky studií, které tvrdí opak. Určitě vám neuškodí, když při výběru mobilu sáhnete po tom, který má hodnotu SAR nejnižší.



Dívka s mobilem |



Od samého počátku mobilních komunikací poukazují pravidelně různé studie na možné negativní vlivy, jaké může používaní mobilních telefonů na lidském organismu zanechat.



Jednou mohou uškodit mužské potenci, jindy nenarozeným dětem. Nejčastěji jsou jim připisovány poruchy spojené s činností nervové soustavy jako bolení hlavy, poruchy koncentrace nebo spánku.



Mobilní telefony musí před vstupem na trh nejdříve projít náročnými testy. Mimo jiné se u nich sleduje právě intenzita vyzařování, které může lidský organismus ovlivnit. Základním limitem je tzv. SAR (Specific Absorption Rate), který udává množství energie absorbované do těla osoby vystavené radiofrekvenčním polím.



SAR bylo specifikováno v kmitočtovém rozsahu 10 MHz až 10 Ghz, což postihuje všechny používané radiotelefonní systémy jako GSM nebo UMTS i stále oblíbenější Bluetooth.



Zatímco Amerika vyžaduje, aby mobilní telefon nepřekročil hranici SAR 1,6 W/kg, evropské normy jsou o něco mírnější, spokojí se s limitem 2 W/kg. Limity byly stanoveny na hodnotu zhruba 50krát nižší než je úroveň, při které by již mohlo prokazatelně docházet k nepříznivému ovlivnění lidského zdraví.



Nízké limitní hodnoty pro veřejnost byly samozřejmě stanoveny s ohledem na to, že se do styku s těmito zařízeními dostávají i děti, starší osoby nebo lidé s různými zdravotními potížemi. - více o SAR



Pokud si bezpečností mobilů nejste přesto stoprocentné jistí a neobejdete se bez nich, pomůže vám dnešní srovnání. Připravili jsme pro vás seznam nejzářivějších mobilů tuzemské telekomunikační scény. Zohlednit intenzitu SAR při výběru mobilu vám totiž v žádném případě uškodit nemůže.



Model



Foto



Popis



SAR (W/kg)



Motorola L6



Motorola L6 je atraktivní mobil klasické koncepce se zajímavým designem, kterému vévodí extrémně malá tloušťka přístroje.



Sony Ericsson J300i



Sony Ericsson J300i zaujme hlavně designem, který je na tuto cenovou kategorii velmi zajímavý. Ani výbava ovšem není úplně špatná.



Motorola Rokr E1



Motorola Rokr E1 je první mobilní telefon s podporou iTunes. I díky tomu patří mezi kvalitní hudební mobily současnosti.



Samsung X490



Samsung X490 je mobil určený pro prodej jen u operátora T-Mobile. Je to na svou třídu atraktivní telefon.



LG C3310



LG C3310. Jde o klasický asijský vzor, který se pochlubí kvalitními kryty, VGA fotoaparátem, ale jen základní výbavou.



Sagem myX6-2



Sagem myX6-2 je atraktivní multimediální mobil s dobrou výbavou, ovšem již dřívějšího data narození.



Samsung P300



Samsung P300 je tenký pouze 8,9 milimetru což ho řadí mezi nejtenčí mobily na světě. Telefon je vybaven 1,3 megapixelovým fotoaparátem.



Sony Ericsson Z520i



Sony Ericsson Z520i je véčko střední třídy se slušnou výbavou, u kterého výrobce předpokládá, že zaujme především mládež.



Sony Ericsson K300i



Sony Ericsson K300i. Pěkný telefon nabídne vše, co může průměrný uživatel potřebovat. Nechybí podpora MP3, VGA fotoaparát, e-mail ani data.



Nokia N70



Nokia N70 je chytrý telefon s operačním systémem Symbian určený náročným zákazníkům. V jeho výbavě nechybí dvoumegapixelový fotoaparát.



Samsung E760



Samsung E760 je atraktivní mobil vyšší třídy s designem, který se na trhu neztratí a telefon každý snadno rozpozná.



LG B2100



LG B2100 je low-endový model klasické koncepce s integrovaným VGA fotoaparátem. Výbava telefonu ničím nepřekvapí ale ani nezklame.



Přehled nejzářivějších telefonů na našem trhu



Pokud se tedy nakonec rozhodnete dát na hodnoty vyzařování při výběru nového telefonu, mělo by vás zajímat, jaké jsou v tomto ohledu nejlepší modely na našem trhu. V následující tabulce najdete přehled nejméně vyzařujících telefonů, které se běžně prodávají na našem trhu. Jak je již na první pohled patrné, hodnoty intenzity vyzařování jsou v některých případech až pětinové, oproti nejvíce zářícím telefonům.



Model



Foto



Popis



SAR (W/kg)



Samsung X700



Samsung X700 je prvním modelem výrobce klasické koncepce, který snese nejpřísnější srovnání s nejpopulárnějšími mobily na evropském trhu.



Nokia 9300



Na menším komunikátoru Nokia 9300 je vidět, že Nokia má dlouholeté zkušenosti s vývojem zařízení určených pro profesionální uživatele – těm také nejspíše sedne do ruky.



Nokia N90



Nokia N90 je bohužel příliš velký mobil. Také jeho složitá konstrukce by mohla některé uživatele odradit. Výbava je ovšem zcela nekompromisní.



MDA Vario



MDA Vario ve svém těle ukrývá plnohodnotnou klávesnici, Bluetooth i WiFi. Hodit se bude těm, kteří hodně píší v terénu.



Siemens AX75



Další z široké palety low-endových modelů Siemensu se jmenuje AX75. Je to nejlepší low-end bez integrovaného fotoaparátu.



Nokia 6170



Je trochu škoda, že telefon s podporou EDGE nemá i Bluetooth, ale Nokia 6170 je hlavně o stylu. Geometrické křivky a precizní zpracování skvěle doplňují moderní design.



Nokia N71



Nokia N71 je jednodušší verze Nokie N90. Má klasickou véčkovou konstrukci bez otočného dílu; fotoaparát také samozřejmě nechybí, ale je umístěn na přední straně krytu.



Samsung D800



Samsung D800 je nástupcem oblíbeného modelu E800. Na první pohled upoutá model D800 svoji tloušťkou, která je téměř totožná jako u Motoroly Razr V3.



Přehled nejméně zářících telefonů na našem trhu



Autoři: David Novák , Luboš Korbel


<br><img src="http://mufin.fi.muni.cz/profimedia/bigImages/0009203965" height=200><img src="http://mufin.fi.muni.cz/profimedia/bigImages/0006781730" height=200><img src="http://mufin.fi.muni.cz/profimedia/bigImages/0002440690" height=200><img src="http://mufin.fi.muni.cz/profimedia/bigImages/0034044336" height=200><img src="http://mufin.fi.muni.cz/profimedia/bigImages/0049529796" height=200><h1>04282</h1>Povýšení jsou nespravedlivá, říká více než polovina žen



Ženy jsou na rozdíl od mužů kritičtější ke kariérnímu postupu v zaměstnání. Až 55 procent z nich si myslí, že udělovaná povýšení v práci nejsou spravedlivá. Více než polovina mužů má opačný názor a kariérní postup ve svém zaměstnání považuje za adekvátní.



Více než polovina žen cítí v zaměstnání nespravedlnost při povýšení.  |



Vyplývá to z internetového průzkumu portálu MůjPlat.cz, který zastřešuje Středoevropský institut pro výzkum práce a JobDnes.cz. Průzkumu se zúčastnilo 18 860 respondentů.



"Ženy častěji vnímají nerovnost příležitostí v zaměstnání. Na otázku, jestli považují rovnost příležitostí na pracovišti za dostačující, záporně odpovědělo 30 procent z nich. Tento názor ale sdílelo jenom 15 procent mužů," říká Martin Kahanec, ředitel pro výzkum ze Středoevropského institutu.



Jedním z vysvětlení, proč jsou ženy citlivější na spravedlnost v kariérním postupu, je jejich nižší zastoupení na řídících pozicích. Z průzkumu totiž vyplývá, že v České republice jen čtyři z deseti pracovníků na manažerských postech jsou ženy.



Když už se ženy na manažerská místa dostanou, pracují v oblasti řízení lidských zdrojů, reklamy a public relations. Nejvyšší manažerské pozice u obchodních organizací jsou naopak doménou mužů – mají až 84procentní zastoupení. Dále nejčastěji zastávají řídící funkce v IT sektoru nebo ve stavebnictví.



Medián mezd žen v manažerských pozicích je přitom ve všech povoláních nižší než medián mezd mužů, a to jak v Praze, tak i v ostatních regionech.



Rozdíl v platech řídících pracovníků v závislosti na pohlaví se pohybuje od sedmi do 39 procent. Medián základní hodinové mzdy řídících pracovníků se v Praze pohybuje od 132 korun pro ženy do 342 korun pro muže, v regionech je to od 110 do 262 korun.



Autor: MF DNES


<br><img src="http://mufin.fi.muni.cz/profimedia/bigImages/0005277116" height=200><img src="http://mufin.fi.muni.cz/profimedia/bigImages/0009057431" height=200><img src="http://mufin.fi.muni.cz/profimedia/bigImages/0004581661" height=200><img src="http://mufin.fi.muni.cz/profimedia/bigImages/0013453242" height=200><img src="http://mufin.fi.muni.cz/profimedia/bigImages/0034714286" height=200><h1>01365</h1>Češi slaví den daňové svobody, ode dneška vydělávají na sebe



Češi dnes přestávají pracovat na stát, ale vydělávají na sebe. Na dnešek totiž podle výpočtů Liberálního institutu připadá Den daňové svobody. Do státní kasy tak lidé letos přispívali 163 dní, tedy o pět dní více než loni. Letošní rok ovlivnila hospodářská krize, poslední dva roky se počet dní zmenšoval.



 |



Pomyslná hranice dne daňové svobody odděluje, co platí občané do státní kasy a co jim zůstane. Pokud by každý Čech chtěl zaplatit veškeré své odvody státu předem a v plné výši, musel by tak v průměru činit právě do dneška. Pak už jsou vydělané peníze jen jeho.



Podle jiných výpočtů společnosti Patria Finance připadne den daňové svobody letos na 17. června, tedy o čtyři dny dříve než loni.



Česko je se svým dnem daňové svobody za průměrem zemí Organizace pro hospodářskou spolupráci a rozvoj (OECD), který v letošním roce vychází na 11. června. Z odhadů OECD pramení právě výpočty Liberálního institutu.



Vývoj dne daňové svobody



Rok



Datum



6. červen



7. červen



11. červen



12. červen



15. červen



14. červen



14. červen



11. červen



7. červen



13. červen



Metodika OECD, která využívá odhad poměru veřejných výdajů na hrubém domácím produktu, umožňuje porovnat vývoj českého dne daňové svobody s vývojem v mnoha dalších zemích.



Nejvíce propadá Velká Británie, nejlépe jsou na tom Slováci



. Den daňové svobody



Den daňové svobody určuje Liberální institut poměrem veřejných výdajů a hrubého domácí produktu.



Tato metodika však není jediná. Jinou používá společnost Patria Finance. Jedná se o metodologii Tax foundation, která poměřuje celkové daňové příjmy s čistým národním důchodem. Oproti propočtům LI zohledňuje fakt, že část důchodu putuje zahraničním firmám a investorům.



Ze zemí, pro něž jsou dostupné aktuální odhady vývoje HDP, letos zaznamená největší propad Velká Británie. Britové si den daňové svobody připomenou 30. června, což je o celých 16 dní později než loni.



Japonsko se dnem daňové svobody 28. května se spolu se Spojenými státy (1. června) propadlo o 13 dní. O něco lépe na tom bude Itálie, kde lze očekávat posun dne daňové svobody o deset dnů dále na 6. července. Němci začnou na sebe pracovat 19. června a Francouzi 21. července. Naopak Slováci si letošní den daňové svobody připomenuli již 17. května.



Den daňové svobody je podle LI důležité připomínat z toho důvodu, že stát prý s penězi daňových poplatníků zdaleka nehospodaří tak opatrně a efektivně, jako by to dělali oni sami. Veřejný sektor by měl tudíž poskytovat pouze ty služby, které lze z různých důvodů jen těžko nechat na samotných jednotlivcích.



Autoři: pin Helena Pirnerová , ČTK


<br><img src="http://mufin.fi.muni.cz/profimedia/bigImages/0005625906" height=200><img src="http://mufin.fi.muni.cz/profimedia/bigImages/0006066822" height=200><img src="http://mufin.fi.muni.cz/profimedia/bigImages/0050127469" height=200><img src="http://mufin.fi.muni.cz/profimedia/bigImages/0049290841" height=200><img src="http://mufin.fi.muni.cz/profimedia/bigImages/0002829247" height=200><h1>03480</h1>Jaké daně zaplatíte v případě, že máte příjmy z ciziny



Jak se daní příjmy z ciziny, co dvojí zdanění a podobné problémy okolo výdělku v zahraničí vysvětluje daňová poradkyně Eva Frkalová.



 |



Proč bych vůbec měl platit u nás za práci, kterou jsem odváděl v cizině?

Jde o zákonnou povinnost. Jako daňový rezident ČR musíte v daňovém přiznání uvést své celosvětové příjmy včetně příjmů ze zaměstnání v zahraničí. S mnoha zeměmi má ČR smlouvu o zamezení dvojího zdanění. Ve výsledku neplatíte víc, než kdybyste si vydělával v Česku. Pokud v cizině zaplatíte nižší daň, v Česku ji jen dorovnáte do naší sazby. Informace o tom, s kterou zemí máme uzavřené jaké smlouvy, hledejte na webu ministerstva financí v sekci Daně a cla, Daně, Dvojí zdanění.



Příjmy ze zemí, se kterými nemáme uzavřenou smlouvu o zamezení dvojího zdanění, jsou zdaňovány znovu v České republice v plné výši? Které země to například jsou?

Ano, peníze vydělané v zemích, se kterými nemáme smlouvu podepsanou, musíte zdanit dvakrát. Jednou podle tamních pravidel a podruhé podle našeho zákona o daních z příjmů. Takových zemí však není mnoho, například Argentina.



Částečně druhé zdanění u nás eliminujete tím, že si o daně zaplacené v zahraničí snížíte daňový základ.



Seznam států, se kterými smlouvu podepsanou máme, najdete na webu Ministerstva financí ČR: www.mfcr.cz.



Daňové přiznání vypisuji v korunách. Kde se dá získat kurz, kterým se přepočte příjem ze zahraniční měny na koruny?

Informace najdete na stránkách Ministerstva financí České republiky: www.mfcr.cz. Pro rok 2008 zadejte do vyhledávače pokyn D-321.



Jak se člověk stane daňovým rezidentem v jiné zemi?

Záleží na legislativě dané země. Nejčastějším pravidlem je, že strávíte v zemi minimální požadovanou dobu, obvykle 183 dní v kalendářním roce nebo v 12měsíčním období. Nemusí to být v kuse, můžete například vycestovat z dané země na víkend nebo dovolenou. Takto strávené dny se vám do 183 dnů započítají. Další možností je dočasné přestěhování do dané země.



Když jsem si v cizině vydělal nějaké peníze a nepřiznal bych je, může na to vůbec finanční úřad přijít?

Může. Existuje totiž mezinárodní spolupráce mezi finančními úřady a tato spolupráce aktivně funguje.



Autor: Eva Frkalová


<br><img src="http://mufin.fi.muni.cz/profimedia/bigImages/0001020663" height=200><img src="http://mufin.fi.muni.cz/profimedia/bigImages/0010874535" height=200><img src="http://mufin.fi.muni.cz/profimedia/bigImages/0052200749" height=200><img src="http://mufin.fi.muni.cz/profimedia/bigImages/0053358338" height=200><img src="http://mufin.fi.muni.cz/profimedia/bigImages/0050751029" height=200><h1>01882</h1>Maďarsko snížilo úrokové sazby o půl procentního bodu



Maďarští bankéři "zaokrouhlili" úrokové sazby směrem dolů na deset procent. Snížení o půl procentního bodu je již třetí redukcí od minulého měsíce, a země tak smazala polovinu z říjnového tříprocentního zvýšení úroků.



Maďarská vlajka |



Úrokové sazby v Maďarsku patří i přes postupné uvolňování k nejvyšším v Evropě. Vyšší sazby má jen Island, jehož ekonomiku krize přivedla na pokraj státního bankrotu. Tato země koncem října vyšroubovala sazby na 18 procent.



Maďarsko připustilo další snižování sazeb, pokud bude země pokračovat ve stabilizaci. Ještě v říjnu byly sazby 11,5 procenta, nyní jsou na úrovni 10 procent. Zvýšení o výrazná tři procenta konzultovalo Maďarsko s Mezinárodním měnovým fondem. Maďarská měna se totiž pod náporem krize prudce propadala.



Nejnižší sazby na světě má Japonsko (0,1 procenta) a Spojené státy americké (0-0,25 procenta).



Autor: fih Filip Horáček


<br><img src="http://mufin.fi.muni.cz/profimedia/bigImages/0004320381" height=200><img src="http://mufin.fi.muni.cz/profimedia/bigImages/0034645569" height=200><img src="http://mufin.fi.muni.cz/profimedia/bigImages/0004647542" height=200><img src="http://mufin.fi.muni.cz/profimedia/bigImages/0008273615" height=200><img src="http://mufin.fi.muni.cz/profimedia/bigImages/0012945544" height=200><h1>07834</h1>Očkování proti chřipce už nemusí být účinné. Jak se bránit?



Česko stojí na prahu chřipkové epidemie, virus už má na svědomí první letošní oběti. Podle vakcinologa Romana Prymuly už ale na očkování může být pozdě.



Chřipka má závažnější průběh než běžná viróza.  |



"Proti chřipce očkujeme zpravidla od října do prosince. Je třeba se nechat očkovat do začátku epidemie. Teoreticky je to možné ještě na počátku ledna, ale vzhledem k rozbíhající se epidemii v této době může být již účinnost omezena," řekl iDNES.cz Prymula.



Podle předsedy České vakcinologické společnosti Romana Prymuly je nejúčinnější prevencí před chřipkou právě očkování. On sám se nechává očkovat každý rok.



"Imunita se vyvine za 14 dní ode dne očkování," dodala lékařka Jana Prattingerová, vedoucí protiepidemického oddělení z Krajské hygienické stanice Libereckého kraje, která souhlasí s tím, že očkování je vedle zdravého životního stylu nejúčinnější prevencí.



Chřipka versus jiné virózy



CHŘIPKA

Závažnější průběh

- rychlý začátek

- vysoká horečka

- nechutenství

Spíše celkové příznaky

- bolesti svalů, kloubů

- bolesti hlavy

- vyčerpání

- obvykle není rýma

- pocení

Pomalá rekonvalescence



VIRÓZA

Mírnější průběh

- pomalejší začátek

- teplota do 38 °C

- chuť k jídlu

Spíše lokální příznaky

- rýma

- zánět hrdla

- zánět spojivek

Rychlá rekonvalescence



"Účinnost očkování je vysoká - u zdravých jedinců zabrání nemoci v 70 až 90 procentech případů, u osob nad 60 let ochrání 60 až 70 procent pacientů. Očkování především snižuje riziko úmrtí pacienta o 80 procent a také díky němu klesá pravděpodobnost závažných komplikací," řekla iDNES.cz Prattingerová.



Každý rok přitom v Česku zemře zhruba 1 500 až 2 500 lidí. "Zpravidla se rozvine sekundární bakteriální onemocnění a pacient zemře na zápal plic. Nejrizikovější skupiny jsou děti do 3 let, starší osoby nad 65 let, osoby s chronickými plicními a kardiovaskulárními onemocněními, diabetem, těhotné ženy v třetím trimestru v kombinaci s obezitou," poznamenal vakcinolog Prymula.



Každý rok se chřipkou nakazí zhruba 5 procent dospělých a 20 procent dětí. "Ročně se s komplikacemi chřipky léčí 7 až 16 tisíc pacientů," dodal Prymula. Podle Národní referenční laboratoře byly zkraje roku v nemocnicích s komplikacemi chřipky desítky lidí, zemřelo jich pět. Ale hlavní nápor se teprve očekává.



Epidemie chřipky je vyhlášena v okamžiku při nárůstu onemocnění nad 2 tisíce pacientů na 100 tisíc obyvatel. Mnoho lidí ovšem chřipkou označuje i běžné virózy, které ovšem nemají tak závažný průběh jako skutečná chřipka. "Běžných respirací je mnohem více a každý z nás je mívá během roku i opakovaně," upozornil vakcinolog Prymula.



Horečka a bolest celého těla



Chřipka se přenáší zejména kapénkovou infekcí, případně kontaminovanými sekrety nemocného. Inkubační doba je v průměru dva dny.



"Onemocnění začne náhle, objeví se horečka přes 39 °C, která bývá provázena zimnicí, bolestí svalů a kloubů a bolestí hlavy. S odstupem několika hodin se přidává suchý dráždivý kašel a pálení v krku. Na rozdíl od mnoha dalších virových onemocnění není u chřipky výrazná rýma," řekla iDNES.cz Jana Prattingerová.



Podle aktuálních informací ministerstva zdravotnictví bylo v souvislosti se závažným průběhem chřipky hospitalizováno 36 lidí, 7 lidí zemřelo.



Horečka obvykle trvá tři dny, v následujících dvou až třech dnech klesá.



"Postupně mizí také ostatní příznaky, nejdéle přetrvává kašel. Nápadná únavnost může trvat i několik týdnů," dodala Prattingerová. Záludnost chřipky spočívá podle ní v tendenci ke vzniku komplikací, které můžou přejít například ke zmiňovanému zápalu plic ( více o nemoci čtěte zde ).



Nejhorší je A



Základní typy chřipky jsou A, B a C, přičemž nejzávažnější je "áčko".



"Chřipku A označujeme jako každoroční sezonní chřipku, která způsobuje sezonní epidemie a občasně i pandemie. Má různé subtypy, které jsou určené dle povrchových antigenů viru - jsou označované jako antigen H (hemaglutinin) a N (neuraminidaza). Každoročně tyto antigeny podléhají drobným mutacím, čímž se mění také typ chřipky v každé sezoně. Tyto antigeny jsou zodpovědné za infekciozitu i virulenci chřipkových virů. Pokud dojde k zásadní změně v těchto antigenech, obvykle dojde k pandemii chřipky," vysvětluje praktická lékařka Petra Škrnová z MEDICON a.s.



"K chřipce A řadíme i tzv. mexickou chřipku či ptačí chřipku," dodala Škrnová.

Je to středně těžké až těžké onemocnění, které postihuje všechny věkové skupiny, vedle člověka infikuje i další savce a rovněž ptáky, způsobuje epidemie.



Chřipka B je onemocnění mírnějšího průběhu, více se vyskytuje u dětí a vedle člověka je popsána infekce u tuleňů. Chřipka C představuje velmi mírné onemocnění především u malých dětí a vedle člověka se vyskytuje u prasat a psů.



"Nemocný by měl ulehnout do postele, aby nešířil onemocnění dále. Základem léčby je snížení teploty a bolesti. Pokud se objeví kašel, je vhodné použít léky proti kašli. V indikovaných případech u rizikových pacientů se doporučuje podat specifická antivirotika," dodala Jana Prattingerová.



Podle vakcinologa Romana Prymuly je nutné vyhledat lékaře, pokud nastane dušnost. Těžké případy pak mohou skončit i na umělé plicní ventilaci.



Autor: Petra Barochová


<br><img src="http://mufin.fi.muni.cz/profimedia/bigImages/0040254850" height=200><img src="http://mufin.fi.muni.cz/profimedia/bigImages/0008623881" height=200><img src="http://mufin.fi.muni.cz/profimedia/bigImages/0049173654" height=200><img src="http://mufin.fi.muni.cz/profimedia/bigImages/0001709135" height=200><img src="http://mufin.fi.muni.cz/profimedia/bigImages/0004216066" height=200><h1>09743</h1>Vegetariáni častěji trpí anorexií či bulimií, tvrdí studie



Mladí lidé, kteří se rozhodli stát vegetariány, se sice v určitém ohledu stravují zdravěji než jejich vrstevníci, ovšem zároveň jim hrozí anorexie či bulimie. S tímto tvrzením přišla nová studie publikovaná v Journal of the American Dietetic Association.



grafie - Anorexie, vegetariánství, bulimie, hubnutí, jídlo |



Její autoři poukazují na to, že pro spoustu mladých lidí je vegetariánství pouze způsobem, jak "zamaskovat" poruchu příjmu potravy – mentální anorexii nebo bulimii. Být vegetariánem totiž může být společensky přijatelnou cestou, jak se vyvarovat celé řady energeticky vydatných potravin.



Větší kontrola nad jídlem



V dotaznících více než 2 500 lidí ve věku mezi 15 a 23 lety uvedlo, kolik a jaké potraviny denně sní, dále byli tázáni na stravovací návyky nebo vztah ke svému tělu.



Mezi těmito respondenty ovšem figurovala čtyři procenta vegetariánů, a z této skupiny čtvrtina jedla kuřata a téměř polovina také ryby. Vyšlo najevo, že až dvě třetiny dotázaných vegetariánů mají tendenci se přejídat, příliš kontrolovat váhu a vůbec se intenzivně zabývat svou postavou.



Více než polovina respondentů pak uvedla, že vegetariánství jim poskytuje způsob, jak získat větší kontrolu nad jídlem. Třetina respondentů má přitom sklony k přejídání.



Více hladoví vegetariáni



Vědci to vysvětlují tím, že vegetariáni se většinou cítí méně nasycení než lidé, kteří více konzumují proteiny a tuky z "masitého" jídla. Studie také ukázala, že až třetina bývalých vegetariánů v minulosti držela přísné diety a užívala přípravky na hubnutí.



Podle studie pak poruchami příjmu potravy trpí bývalí vegetariáni – tedy ti, kteří v rámci experimentování zkoušeli i vegetariánskou stravu.



Závěry výzkumu nepřekvapují předního českého odborníka na poruchy příjmu potravy Františka Davida Krcha.



"S vegetariánstvím se u pacientek s poruchou příjmu potravy setkávám velmi často. Mnoho našich pacientek byly nebo jsou vegetariánky. Tyto dívky často trvají na tom, že vegetariánství nemá s poruchami příjmu potravy nic společného. Problém je ale v tom, že jim to umožňuje omezovat příjem energie nebo vynechávat některá jídla, což je zejména u anorexie velmi nebezpečné," vysvětluje doktor Krch.



Podle něj je vegetariánství v mnoha případech spojeno s módními směry, které propagují "etickou" dietu. "Dietní omezení, která se pojí s různými náboženstvími, jsou na určité filozofii to nejjednodušší," říká Krch.



"Nemyslím si však, že by vegetariánství bylo přijatelnou formou anorexie. Spíše jde o dietní strategii, která může k anorexii vést nebo být součásti obrany některých nebezpečných, s anorexií spojených dietních postojů. Mnoho vegetariánek je také mezi bulimičkami, jejichž přejídání je často reakcí na energeticky chudou nebo jednostrannou vegetariánskou stravu. Pochopitelně však existuje mnoho vegetariánů, kteří netrpí poruchou příjmu potravy, i když v jejich stravovacích zvyklostech může snaha o redukci hmotnosti hrát určitou roli," dodává odborník.



Rizika a přínosy vegetariánství



Podle vědců je vegetariánství v mnoha ohledech lidskému organismu prospěšné, ale má i svá rizika. Vegetariánům hrozí nedostatek důležitých živin, pokud je jejich jídelníček příliš jednostranný.



"Správně sestavený vegetariánský jídelníček můžeme považovat za vhodný směr zdravé výživy, pokud ovšem zahrnuje také mléčné výrobky a vejce. Vegetariánskou stravu však nedoporučujeme dětem, hlavně těm nejmenším," říká nutriční terapeutka Jitka Rusková z Poradenského centra Výživa dětí.



Vegetariáni se mohou potýkat s únavou, ale řadou dalších, závažnějších problémů.



"Rizika vegetariánství jsou spojena hlavně se sníženým příjmem esenciálních aminokyselin, což může zhoršit například regeneraci organismu a u dětí způsobit potíže s růstem. Chybějící železo a vitamin B12 někdy vede k poruše krvetvorby hlavně u menstruujících žen a dívek. Snížený příjem esenciálních mastných kyselin se může odrazit na práci mozku, srdce či imunitního systému. Nedostatek vápníku pak vede k nedostatečné stavbě kostní tkáně – ta se přestává tvořit až kolem 23. roku života," upozorňuje Jitka Rusková.



Jde nám o nezabíjení zvířat



To, že lidé trpící anorexií a bulimií se mohou označovat za vegetariány, částečně potvrzuje i Jan Šťastný z České vegetariánské společnosti.



"Je typické, že lidé trpící poruchami příjmu potravy zkoušejí různé diety a stravovací směry. Je pro ně dobrá každá výmluva, aby nemuseli jíst. V zemích, kde je vegetariánství více rozšířené, může být praktické pro takto postižené tvrdit, že jsou vegetariáni."



Zrovna v České republice však podle Šťastného nejde o příliš dobrou výmluvu, jak se vyhnout jídlu. "Postižené by čekalo mnoho otázek, kterým vegetariáni často čelí od okolí – od dotazů na zdravotní záležitosti až po nesmysly, zda můžeme jíst masožravé rostliny," vysvětluje.



"Vegetariánství rozhodně nespočívá v tom, že bychom nejedli nebo jedli velmi málo či konzumovali jen zeleninu nebo dietní potraviny. Vegetariánům nejde o ‚dietnost‘ potravin, ale o nezabíjení zvířat," dodává Šťastný.



Jak kontrolovat své děti



Doporučuje rodičům, jejichž děti se prohlašují za vegetariány, jednoduchou radu. Mají-li rodiče pochybnosti, zda jejich potomci netrpí poruchou příjmu potravy, měli by si zjistit, jestli se vyhýbají i vegetariánským potravinám, nezajímají-li se příliš o složení potravin, o jejich kalorickou hodnotu, obsah tuku a podobně.



Šťastný tvrdí, že pokud je vegetariánská strava správně sestavena, je velmi zdravá a poskytuje prevenci vůči některým chorobám. Podle některých odborných studií mají navíc dospívající vegetariáni menší riziko, že budou nadměrně pít alkohol, začnou kouřit nebo užívat jiné drogy.



Autoři: iDNES.cz , ima


<br><img src="http://mufin.fi.muni.cz/profimedia/bigImages/0001186527" height=200><img src="http://mufin.fi.muni.cz/profimedia/bigImages/0012296071" height=200><img src="http://mufin.fi.muni.cz/profimedia/bigImages/0010238035" height=200><img src="http://mufin.fi.muni.cz/profimedia/bigImages/0002381326" height=200><img src="http://mufin.fi.muni.cz/profimedia/bigImages/0051978372" height=200><h1>06777</h1>Pozor na SMS, které loudí dluhy. Falešné zprávy vypadají jako od banky



Češi jsou stále více ohroženi takzvaným mishingem, tedy podvodnými textovými zprávami. SMS vypadají jako od banky nebo pojišťovny a z uživatelů lákají doplacení neexistujícího dluhu.



Dejte si pozor na SMS od bank. Mohou je posílat podvodníci. |



Vzhledem ke všudypřítomným úsporným opatřením začaly bankovní domy a pojišťovny šetřit i na komunikaci se svými zákazníky. Místo klasických papírových složenek teď vymáhají nedoplatky prostřednictvím textových zpráv. Právě SMS jsou ale velmi snadno zneužitelné.



"Na vasi pojistne smlouve mate nedoplatek 2 114 Kc. Zaplatte na ucet xxx, pojistovna yyy," zněla podle Lidových novin jedna z textovek, kterou obdrželi klienti nejmenované pojišťovny. Klient vše doplatil, aniž by se zajímal o to, zdali zpráva, a hlavně číslo účtu, skutečně patří dané pojišťovně. Peníze tak velmi snadno mohou skončit na bankovním kontě podvodníků.



"I když se operátoři kasali, jak před lety zasílání fingovaných SMS zamezili, dodnes tato praxe není problém. S trochou zvídavosti to zvládne i méně technicky zdatný člověk. Internetová fóra v tomto případě napoví víc, než mají," řekl spolupracovník redakce Mobil.cz, který se problematice dříve sám věnoval.



Ročně posílají banky a pojišťovny miliony SMS upomínek. Jen Česká pojišťovna pošle během jediného roku zhruba 1,2 milionu upomínacích textovek a Česká spořitelna pak podle LN necelý milion zpráv.



Lidé většinou dluh ihned uhradí. Ve společnosti totiž roste všeobecný strach z exekucí, což podvodníkům pomáhá. Stejně tak jim hraje do karet suma dluhů. Vymáhají se většinou malé částky, takřka na hraně rozlišovací schopnosti.



A jak poznat falešnou SMS? Úspěšný recept neexistuje, všechny textovky jsou prakticky podezřelé. Nejlepší způsob, jak si pravost zprávy od banky nebo pojišťovny ověřit, je zavolat na infolinku společnosti, nebo navštívit pobočku.



Autor: Adam Pospíšil


<br><img src="http://mufin.fi.muni.cz/profimedia/bigImages/0002515605" height=200><img src="http://mufin.fi.muni.cz/profimedia/bigImages/0004313616" height=200><img src="http://mufin.fi.muni.cz/profimedia/bigImages/0007812579" height=200><img src="http://mufin.fi.muni.cz/profimedia/bigImages/0077466598" height=200><img src="http://mufin.fi.muni.cz/profimedia/bigImages/0013991597" height=200><h1>02112</h1>Padlá cestovka Detur se vrací



Chceme se na českém trhu ukázat stejně jako předtím. Tak láká české klienty staronová turecká cestovka Detur na dovolenou v Turecku a Tunisku. K moři je vábí stejný člověk, který stál loni u krachu cestovní kanceláře I’m Travelling a původního Deturu.



Cestovku vede bývalý turecký finační ředitel a další Turek Özer. . |



Devrim Aknar má vinu na tom, že se stovky Čechů loni nedostaly na již zaplacené prázdniny. Byl ještě loni ředitelem firmy provozující obě kanceláře, jen pár týdnů po jejím krachu si založil novou cestovku: firmu Sede, která rychle vzkřísila obchodní název Detur. Ta se nyní tváří, že se zkrachovalými předchůdci nemá nic společného.



"Nevidím v tom problém, byl jsem jen ředitelem. Nebyl jsem odpovědný za finance. Staral jsem se o provoz," uvedl Aknar. Kdyby byl společníkem či jednatelem zkrachovalé cestovky, zákon by mu neumožnil podnikat znovu. Tím, že byl "jen" ředitelem, je právně vše v pořádku.



Takový je i názor Asociace českých cestovních agentur. "Podle informací, které mám, je to košer," uvedl její mluvčí Tomio Okamura.



Neshody s partnery

Detur je cestovka s tureckými majiteli, která dosud působila kromě České republiky hlavně ve Skandinávii a ročně má kolem 300 tisíc klientů. U nás její logo používala až do loňského krachu společnost FBSK1997, které šéfoval právě Aknar. Ten se však s majiteli rozešel ve zlém.



"Je to neetické, co provedl," míní společnice dnes již zkrachovalé firmy FBSK1997 Julie Südogan.



Aknar založil firmu Sede společně s dalším Turkem Memetem Özerem, který v ní má šedesátiprocentní podíl. Podle Aknara je Özer navíc většinovým majitelem celé sítě Detur.



"Naši klienti budou mít teď stejnou péči jako zákazníci ze Skandinávie," tvrdí Aknar, který koupil od správce konkurzní podstaty i některé movité věci ze zkrachovalé cestovky, kterou vedl.



Začátek nebude snadný

Představitelé Deturu jsou si vědomi, že firma bude mít zpočátku problém, aby ji lidé odlišili od zkrachovalé cestovní kanceláře. "Určitě se budeme zpočátku potýkat se špatnou pověstí, ale Detur je stabilní firma," tvrdí zástupkyně cestovky Věra Dedečanoglu.



Vzkříšená značka Detur je pojištěná proti úpadku cestovní kanceláře u České pojišťovny. Ta minulost jejího jednatele u zkrachovalé cestovky za problém nepovažuje.



"Při uzavírání smlouvy jsme v ceně pojistného zohlednili skutečnost, že jde o nový subjekt na českém trhu. Podmínky pro uzavření smlouvy cestovní kancelář splnila," uvedl mluvčí pojišťovny Václav Bálek.



Česká pojišťovna už začala vyplácet peníze klientům, kteří si zaplatili u I’m Travelling a Detur zájezd a nikam nakonec neodletěli kvůli jejich krachu. Podle Bálka dostane cenu zájezdu zpět zhruba tisícovka lidí. Po FBSK1997 zůstaly podle správce konkurzní podstaty Roberta Hynka dluhy ve výši 36 milionů korun.



Největšími věřiteli jsou banky a Česká pojišťovna," uvedl Hynek. Věřitelé však moc peněz neuvidí: cestovka po sobě zanechala minimální majetek. "Prodali jsme jedno auto a pár movitých věcí, jinak po nich nic nezůstalo," uvedl Hynek.



Autor: Jan Sůra


<br><img src="http://mufin.fi.muni.cz/profimedia/bigImages/0002556878" height=200><img src="http://mufin.fi.muni.cz/profimedia/bigImages/0055610453" height=200><img src="http://mufin.fi.muni.cz/profimedia/bigImages/0031792545" height=200><img src="http://mufin.fi.muni.cz/profimedia/bigImages/0050449329" height=200><img src="http://mufin.fi.muni.cz/profimedia/bigImages/0013119193" height=200><h1>15861</h1>Záchranáři chtějí, aby z autolékárničky zmizela resuscitační maska



Maska, která má pomoci při zástavě srdce, je pro laiky složitá a v autolékárničce nemá co dělat. Myslí si to šéfové České resuscitační rady po jednání na ministerstvu zdravotnictví. To podle záchranářů nevyloučilo, že může dojít ke změnám výbavy.



Autolékárna.  |



"Je absurdní, abychom od netrénovaného laika očekávali, že masku správně použije. Považujeme za nešťastné, že se tyto masky v autolékárničkách objevily," uvedl předseda České resuscitační rady Anatolij Truhlář.



Laik bez předchozího nácviku prý z rozhovoru s operátorkou záchranné služby nepochopí, jak masku použít. Maska je prý i špatně navržená, například netěsní na obličeji.



VIDEO: Jak používat resuscitační masku



Pro zobrazení videa musíte mít zapnutou podporu JavaScriptu



Dalším požadavkem rady je, aby byl průběžně aktualizován instrukční leták o první pomoci, který je také součástí autolékárničky.



Podle místopředsedy Marka Uhlíře je celosvětovým trendem co největší zjednodušování první pomoci. "Potřeba jsou jen dvě ruce a ochota pomoci. Zavolat na linku 155 a postupovat podle instrukcí krok za krokem " uvedl Uhlíř.



Co všechno autolékárna obsahuje



a k čemu slouží jednotlivé položky



Lidé by se měli podle něj soustředit na masáž srdce a neodvádět pozornost umělým dýcháním.



Uhlíř uvádí, že v připomínkovém řízení bylo jasně doporučené, aby se resuscitační maska v autolékárně neobjevila. "Postoj odborné veřejnosti byl po celou dobu prokazatelně takový, že je zbytná, ne-li kontraproduktivní," řekl záchranář.



Byla to informativní schůzka, tvrdí ministerstvo



Podle ministerstva se jednalo o první informační setkání odborníků a začátek diskuze k obsahu autolékárniček. "Nějaký konsenzus, který by z jednání vzešel, nemáme. Byla to pracovní schůzka, náměstci nebo ministři vydají prohlášení až po dalších setkáních," nechtěla Eva Kašíková z tiskového odboru ministerstva uvést, zda se úřad některým z doporučení záchranářů bude zabývat.



Jednání se kromě zástupců ministerstva a České resuscitační rady zúčastnili i představitelé ministerstva dopravy a Českého červeného kříže. Schůzky by měly pokračovat v dalších čtrnácti dnech.



Agentura ČTK sice uvedla, že ministerstvo rozhodne o obsahu autolékárničky do tří týdnů, to ale Kašíková v rozhovoru pro iDNES.cz popřela. "Termín není stanovený. Chceme však, aby došlo k rozhodnutí, co nejdříve," řekla Kašíková.



Záchranáři naopak chválí zavedení izotermické fólie. "Stojí jen 70 korun a v kombinaci s teplou pokrývkou může zachránit život," podotkl Uhlíř.



Autor: jj Jan Jiřička


<br><img src="http://mufin.fi.muni.cz/profimedia/bigImages/0054215206" height=200><img src="http://mufin.fi.muni.cz/profimedia/bigImages/0034853927" height=200><img src="http://mufin.fi.muni.cz/profimedia/bigImages/0040408822" height=200><img src="http://mufin.fi.muni.cz/profimedia/bigImages/0008848722" height=200><img src="http://mufin.fi.muni.cz/profimedia/bigImages/0007187844" height=200><h1>15910</h1>Žebříček škol: nejlepší univerzity hledejte v USA



Vybíráte, kam se vydat na studia do zahraničí, která škola by byla pro vás nejvhodnější? Pomoci vám může žebříček nejlepších škol ve světě. Čtěte, jak si letos stojí zahraniční univerzity a na jakém místě je Karlova univerzita.



Harvard je opět na prvním místě |



Ve světě poměrně respektovaný žebříček nejlepších univerzit světa ARWU (Academic Ranking of Word Universities), který byl vyhlášen před pár týdny, přinesl několik zajímavých změn proti loňskému pořadí. Harvardova univerzita si nadále udržela pozici nejlepší univerzity světa, ale nejlepší evropská univerzita v Cambridgi letos klesla z loňské druhé příčky na místo čtvrté.



Další evropská univerzita, a to v Oxfordu, si podržela loňskou desátou příčku. Americké univerzity mají převahu: mezi nejlepší stovkou jich je polovina, mezi nejlepšími pěti sty je jich třetina. Své místo mezi první desítkou si drží například Massachusettský nebo Californský technologický institut.



Letos vyhlášený žebříček opět hodnotí pět set nejlepších světových univerzit. (Přesně je to letos 510, protože 10 dalších univerzit mělo stejné skóre jako pětistá.) Započítává jejich výsledky dosažené do konce roku 2006. Z českých univerzit "zabodovala" opět pouze Univerzita Karlova. Ta si udržela místo mezi nejlepší třístovkou, a to společně např. s univerzitami z Dublinu, Atén, Aucklandu a Kapského Města. Až v další stovce skončila nejlepší polská, maďarská či indická univerzita.



Čtyři ukazatele

Pořadatelé žebříčku i letos zůstali u čtyř základních kritérií, která použili v minulosti, a přidělili jim váhu vyjádřenou procenty, kterou uvádíme v závorkách. Prvním kritériem byla kvalita vzdělávání, kterou vyjádřili Nobelovými a jinými mezinárodně významnými vědeckými cenami udělenými pracovníkům hodnocené univerzity kdykoli v minulosti (20 %).



Druhé kritérium týkající se kvality učitelů sestává ze dvou dílčích: Nobelovy a jiné významné ceny, které obdrželi pracovníci dané univerzity, byť v době udělení pracovali jinde (20 %), a počet vysoce citovaných autorů v databázi ISI Web of Knowledge ve Filadelfii (20 %).Třetí kritérium pro měření kvality vědy na hodnocené univerzitě obsahuje také dvě dílčí položky: počet článků v prestižních časopisech Nature a Science (20 %) a počet publikací v databázi ISI Web of Knowledge ve Filadelfii (20 %). Čtvrtým kritériem byla velikost univerzity (10 %). Podrobnosti týkající se srovnávací metodologie a další údaje o univerzitách ze žebříčku ARWU 2007 může čtenář nalézt ZDE .



Věda není a nemůže být jedinou činností univerzit. Na vysoké školy pochopitelně patří také výuka, sport, kultura a společensky prospěšné aktivity. Publikace ve významných vědeckých časopisech jsou však používány jako rozhodující kritérium kvality univerzit již několik desetiletí. Údaje v žebříčku ARWU významně korespondují s ekonomickou úrovní zemí. Bohatší země mohou své školství lépe platit, ale současně kvalitní vzdělání je u nich motorem ekonomiky.



Jak se také hodnotí

Ve světě existují i další žebříčky, i když třeba mnohem méně prestižní, z nichž některé se za rok 2006 dosud ještě sestavují. Z již publikovaných je jistě zajímavý britský InterStudent, který hodnotí pedagogické zabezpečení, jako je například počet učitelů na studenta a šance na získání zaměstnání po studiu. Toto hledisko tedy neříká, jak kvalitní diplom absolvent získá, ale jaké má student podmínky ke studiu.



V tomto žebříčku je tak pořadí trochu jiné, například univerzita v Oxfordu předstihla konkurentku z Cambridge, ale Harvardova univerzita i tady opět obsazuje první příčku (blíže viz na internetu http://www.interstudent. co.uk). Český uchazeč si při procházení žebříčků zahraničních škol musí zvážit finanční možnosti rodiny. Tedy údaj, který Brity nebo Američany tolik netíží jako studenty z Čech. Ti musí více počítat s jinou cenovou hladinou, která je v zahraničí čeká a s tím, zdali dosáhnou na nějaké stipendium.



Tabulka nejlepších univerzit světa v žebříčku ARWU 2007



1. Harvardova univerzita, USA

2. Stanfordova univerzita, USA

3. Kalifornská univerzita – Berkeley, USA

4. Univerzita v Cambridgi, Velká Británie

5. Massachusettský technologický institut, USA

6. Californský technologický institut, USA

7. Columbijská univerzita, USA

8. Princetonská univerzita, USA

9. Chicagská univerzita, USA

10. Oxfordská univerzita, Velká Británie

11. Yaleova univerzita, USA

12. Cornellova univerzita, USA

13. Kalifornská univerzita v Los Angeles, USA

14. Kalifornská univerzita v San Diegu, USA

15. Pennsylvanská univerzita, USA

16. Washingtonská universita v Seattle, USA

17. Wisconsinská univerzita v Madisonu, USA

18. Kalifornská univerzita v San Francisku, USA

19. Univerzita Johnse Hopkinse, USA

20. Tokijská univerzita, Japonsko



23. Torontská univerzita, Kanada

27. Švýcarský federální technologický institut, Švýcarsko

39. Univerzita v Paříži 06, Francie

42. Univerzita v Utrechtu, Holandsko

46. Kodaňská univerzita, Dánsko

53.–55. Karolínský institut ve Stockholmu, Švédsko

53.–55. Mnichovská univerzita, Německo

57. Australská národní univerzita (Canberra), Austrálie

64. Hebrejská univerzita v Jeruzalémě, Izrael

69. Univerzita v Oslu, Norsko

73. Helsinská univerzita, Finsko

76. Moskevská státní univerzita. Rusko

102.–150. Národní singapurská univerzita, Singapur, Univerzita v Gentu, Milánská univerzita, Univerzita v Sao Paulu, Národní tchajwanská univerzita, Národní univerzita

v Soulu, Tsinghuaská univerzita v Pekingu, Barcelonská univerzita, Univerzita v Buenos Aires, Národní autonomní mexická univerzita, Vídeňská univerzita



203–304. Karlova univerzita, Česko



Kde ještě najdete žebříčky škol



www.topuniversities.com

* údaje za loňský rok vydává firma THES – QS World University Ranking většinou během října, sestavuje pořadí Top 200 – nejlepších 200 škol na světě a Top 500 – celkový žebříček



www.timesonline.co.uk/tol/ life_and_style/education/ good_university_guide/

* žebříček britských škol, který každoročně sestavují britské Timesy. Najdete zde i hodnocení jednotlivých fakult a hodnocení, kde se nejlépe vyučuje který obor. Žebříčky škol sestavují i další prestižní britské noviny Guardian nebo Independent.



Autor: Josef Berger, autor je profesorem na Jihočeské univerzitě


<br><img src="http://mufin.fi.muni.cz/profimedia/bigImages/0005866110" height=200><img src="http://mufin.fi.muni.cz/profimedia/bigImages/0012869672" height=200><img src="http://mufin.fi.muni.cz/profimedia/bigImages/0000114947" height=200><img src="http://mufin.fi.muni.cz/profimedia/bigImages/0070120206" height=200><img src="http://mufin.fi.muni.cz/profimedia/bigImages/0005969832" height=200><h1>04328</h1>Pravidelné spoření banky odměňují, dosáhnete až na tři procenta



Ke spoření nemusíte využívat jen termínovaný vklad nebo spořicí účet. Banky nabízejí i pravidelná spoření se zvýhodněným zhodnocením, které se pohybuje kolem tří procent. Musíte však peníze pečlivě vkládat na účet.



. |



Na spořicích účtech se během roku několikrát změnily úrokové sazby. Pravidelných spoření se utahování opasků nedotklo. U České spořitelny, která nabízí Šikovné spoření, můžete dosáhnout na roční zhodnocení 3,2 procenta, u GE Money Bank na tři procenta ročně.



Pravidelné spoření nabízejí jen dvě banky. Ostatní zatím o podobném produktu neuvažují. Lehce se tomu blíží Raiffeisenbank. "Umíme klientovi udělat modelovou kalkulaci, to znamená, že si řekne, kolik chce mít za určitou dobu naspořeno, a my mu u různých typů produktů spočítáme, kolik musí spořit," upřesňuje mluvčí Tomáš Kofroň.



Pravidelnou částku, kterou chce člověk spořit, mu neurčuje banka, ale on sám podle vlastních možností.



Spořitelna: Nevložíte peníze, nebude úrok



Pravidelná spoření se snaží donutit klienty k měsíčnímu ukládání peněz. Když si dáváte každý měsíc do prasátka tisíc korun a jeden měsíc do kasičky nic nedáte, není to žádná pohroma. Ale pokud zapomenete uložit peníze na Šikovné spoření, přijdete o měsíční úročení vkladu.



"Aby byl majiteli účtu přiznán úrok, musí vkládat měsíční vklad na účet v příslušném kalendářním měsíci pravidelně, vždy nejpozději do konce daného kalendářního měsíce. Pokud částku nepošle, zůstatek na účtu se v daném měsíci neúročí," upřesňuje Klára Pačesová z České spořitelny.



pásmové úročení Šikovného spoření



Produkt je pro dlouhodobější spoření a úročení se zvyšuje, čím je vyšší naspořená částka. Šikovné spoření se teď oproti spořicímu účtu vyplatí. Zvlášť když chcete celkem naspořit víc než 250 tisíc korun. Úroky na spořicích účtech se momentálně pohybují maximálně kolem dvou procent.



Výhodou je, že peníze můžete kdykoli bez sankce vybrat, nejsou nijak vázané. Vybrat je však lze jen na pobočce. I pro zjištění zůstatku nebo uložení mimořádného vkladu musíte navštívit banku.



GE Money: jednodušší spoření má své mouchy



U pravidelného spoření od GE Money Bank si musíte zvolit, kolik budete měsíčně na svůj účet ukládat. Částka může být ve výši 300, 500, 1 000, 1 500, 2 000, 2 500, 3 000, 4 000 nebo 5 000 korun měsíčně. Minimální počáteční vklad určen není, maximální je 40 tisíc korun.



Pokud tuto podmínku neporušíte po dobu jednoho roku, dosáhnete na úročení tři procenta ročně. Jestliže se vám ale spořit z nějakého důvodu v dohodnuté výši nepodaří, roční výnosy budou pouze 0,1 procento. Spořit víc nemá smysl, protože vyšší částka bude úročena také jen 0,1 procenta.



Nevýhodou spoření je, že jednou z podmínek je založení a vedení běžného účtu. Tento zádrhel vás vyjde na 59 korun měsíčně, což je 708 korun, které si musíte z výhodné nabídky odečíst.



Když se však dostanete do nepříjemné finanční situace a budete chtít peníze vybrat, počítejte s poplatkem. Za předčasné ukončení Účtu pravidelného spoření vám banka naúčtuje dvě procenta ze zůstatku na tomto účtu.



Výjimkou je tzv. realizační doba, která činí sedm kalendářních dní v roce a začíná výročním dnem založení tohoto účtu. Banka v tom však vidí výhodu: "V případě Účtu pravidelného spoření je vklad k dispozici v realizační době, klient tedy neutratí naspořené peníze dříve než po roce spoření, což klienti oceňují," doplňuje Markéta Dvořáčková, mluvčí GE Money Bank.



V případě, že chcete použít jeden ze spořicích produktů, určených k pravidelnému ukládání, položte si otázku, kolik chcete měsíčně spořit, případně jakou částku chcete na účet vložit.



Plánujete-li měsíční spoření maximálně do pěti tisíc korun, vyplatí se vám Účet pravidelného spoření od GE Money Bank. Ale pokud v brzké době dosáhnete toho, že vám na pravidelném spoření bude zůstávat půl milionu až 999 999 korun, sáhněte po Šikovném spoření od České spořitelny.



Autor: hru Monika Hrušová


<br><img src="http://mufin.fi.muni.cz/profimedia/bigImages/0010822855" height=200><img src="http://mufin.fi.muni.cz/profimedia/bigImages/0055995474" height=200><img src="http://mufin.fi.muni.cz/profimedia/bigImages/0012495676" height=200><img src="http://mufin.fi.muni.cz/profimedia/bigImages/0010369007" height=200><img src="http://mufin.fi.muni.cz/profimedia/bigImages/0070359946" height=200><h1>08317</h1>Mikrospánek: záludný zabiják, před kterým se můžete bránit



Trvá tři až patnáct sekund. Pak buď usnete, nebo se probudíte. Po mikrospánku je člověk zmatený, lekne se, zpanikaří a strhne řízení. Právě únava způsobí nejvíce nehod na dlouhých cestách. Nepodceňujte ji a vnímejte příznaky. Přinášíme rady, jak mikrospánku předejít, i to, jak zvládnout dlouhou cestu.



Jste-li spíše ranní ptáče, tak se na noční jízdu vůbec nevydávejte.  |



Mikrospánku předchází opakované snížení pozornosti, zvýšená únava a ospalost. Nejdříve vás začnou pálit oči, pak začnete zívat.



Únavu mohou prozradit i méně nápadné signály: neklidné sezení, časté posouvání zad v sedadle, neklidné ruce, pohybování hlavou do stran. Tuto fázi střídá strnulé a takřka nehybné sezení.



Nejohroženější skupinou jsou mladí lidé



Při prvních náznacích těžké únavy je nejvyšší čas zastavit. Tím, že dojedete na jeden zátah, nikoho neoslníte. Pokud se budete prát se svou vlastní únavou, přichází zpomalení reakcí. Svět se lehce rozmaže a vzdálenosti se vám budou hůře odhadovat. Pak zřejmě uslyšíte jen přijíždějící sanitku.



Pár tipů, jak zvládnout lépe cestu



Připravte si na cestu jídlo. Pokud se budete spoléhat na benzinky či bistra u dálnice, hrozí střevní potíže. Také ceny tam bývají vysoké.



Pití si připravte k ruce. V některých zemích jsou i odpočívadla daleko od sebe a spolucestující může usnout.



Namixujte CD nebo flash disk se svou oblíbenou hudbu. Uklidníte se tak před dlouhou cestou a zpříjemníte si ji.



Pokud cestujete s dětmi, vymyslete na cestu nějaké hry. Vhodný je například slovní fotbal, případně hádej, kdo jsem.



Pořiďte si pohádky na CD a dětem je po cestě pusťte.



Podle lékařů, kteří se mikrospánku věnují, jsou nejohroženější skupinou muži do 26 let. Nejvíce totiž riskují a spánek často odsouvají až na poslední místo.



Mezi rizikové skupiny také patří lidé pracující na směny, profesionální řidiči a také motoristé s neléčenými poruchami spánku. Mnohem rizikovější je také řízení v noci: tělo je zvyklé, že když je tma, prostě spí.



Na cestu se připravte



Jestliže vyrážíte autem na delší cestu, měli byste si ji přesně naplánovat a podřídit tomu i několik dní před samotným odjezdem. Tedy zalézt do postele třeba i o hodinu dříve než obvykle. Nevstávejte zbytečně brzy a snažte se odpočinout si.



Jste-li spíše ranní ptáče, tak se na noční jízdu vůbec nevydávejte. Je otázkou, zda se jízda v noci vyplatí takzvaným sovám, stejně budete ráno dospávat.



Naplánovat byste si měli také přestávky. Nečekejte, až se únava dostaví. Je lepší ji předcházet dodržováním odpočinku. Minimálně zastavujte každé dvě hodiny, a to alespoň na patnáct minut. Na odpočívadle se lehce protáhněte a rozhodně se něčeho napijte.



Energetické nápoje vám nepomohou



Jestliže to máte do cíle zhruba půl hodinky a rozhodně nehodláte stavět na delší dobu, pak vám může pomoci káva či energetické nápoje. Budete-li muset ale za volantem sedět ještě třeba pět hodin, nespoléhejte se na jejich účinek. Tyto nápoje působí zhruba půl hodiny až hodinu.



Zejména u energetických nápojů, které jsou velmi sladké, stoupne hladina krevního cukru a spolu s kofeinem se budete cítit odpočatě. Avšak jen do té doby, než krevní cukr klesne zpátky na původní úroveň. Potom obvykle následuje ještě větší únava než předtím.



Káva navíc silně dehydratuje organismus. Jestliže v autě příliš nepijete, abyste nemuseli dělat tak časté pauzy na toaletu, pak bude únava mnohem větší a riziko mikrospánku se spíše zvýší.



Zapomeňte na řízky, dejte si zeleninu



Jak cestu bez problémů zvládnout? Držte se několika jednoduchých rad. K psychické a fyzické pohodě přispívá, když se vám podaří udržet stabilní hladinu cukru, neboli glykémii v krvi.



Hladina cukru ovlivňuje, jak se budete cítit. Zvláště někteří jedinci jsou na to velmi citliví. Uvědomte si například, jak vám je, když máte velký hlad. U někoho se to vůbec neprojeví, jiný je podrážděný, vzteklý a dokonce se mu mohou třást ruce.



Před cestou se proto nepřejídejte a volte lehčí stravu. Tělo by jinak muselo veškerou energii vydat na trávení a vy budete unavenější. Na řízky zapomeňte, připravte si raději obložené toasty z celozrnného chleba.



Stabilní hladinu cukru v krvi vám zajistí zelenina. Přidat můžete ovoce, oříšky a třeba i rozinky. Na benzinky nesázejte, jídlo je tučné, mnohdy staré a tělo s jeho trávením bude mít skutečné problémy.



Kolik je v nápojích kofeinu



150 mg kofeinu obsahuje 150 ml kávy, u slabší kávy je to 60 mg.



80 mg kofeinu obsahuje 150 ml čaje, slabší koncentrace nápoje má 40 mg.



97 mg kofeinu obsahuje 1000 ml Coca-coly, light má 96 mg (ve 150 ml je zhruba 14 mg)



Pamatujte si také, že usínání je nakažlivé. Jestliže vedle vás bude spolujezdec pochrupovat, pravděpodobně budete mít chuť také na krátkého "šlofíka." Spolucestující by se tedy měli střídat v tom, aby s řidičem komunikovali.



Nemocní potřebují delší pauzy



Lidé, kteří mají problémy se žílami nebo zvýšené riziko nemocí srdce a cév, by měli stavět každou hodinu, projít se, hodně pít a před dlouhou cestou si vzít acylpyrin, který obsahuje kyselinu acetylsalicylovou. Ta snižuje krevní srážlivost a tedy i pravděpodobnost vzniku krevních sraženin. Na další přípravky se zeptejte v lékárně.



Při dlouhém sezení v autě nebo v autobuse, a zvlášť v horkém počasí, se často ozvou křečové žíly. A také hemoroidy (ty jsou vlastně křečovými žilami v konečníku). V obou případech lze potíže mírnit nebo jim předejít pomocí jednoduchých cviků.



Například stahováním řitního svěrače. Pokud zvládnete sto, dvě stě stahů, je to dobrá prevence proti hemoroidům nebo velmi dobrý způsob, jak zpomalit, případně zastavit, jejich zhoršování.



Nevolnost od žaludku spraví prášek nebo žvýkání



Mnoho lidí má cestu na dovolenou spojenou s nepříjemnou nevolností. Kinetóza, jak se odborně takovým potížím říká, se týká hlavně dětí, často se s ní však potýkají také dospělí. Čím je taková nevolnost způsobena?



Oči při jízdě vidí, že se hýbáte, ale tělo je zcela v klidu. Mozek tedy dostává zmatené signály, které špatně vyhodnocuje, což se projevuje podrážděním nervů, klesáním tlaku a pocitem na zvracení nebo zvracením.



Nejznámějším lékem na cestovní nevolnost je kinedryl. Lékaři doporučují jeho užívání zhruba půl hodiny před cestou, postačí i čtvrt. Pojedete-li dlouho, přibalte si ho s sebou a v průběhu jízdy jeho dávkování klidně zopakujte.



Populární jsou také žvýkačky travel gum. Doporučují se žvýkat těsně před cestou po dobu asi deseti minut. Při obtížích si klidně dejte další. I zde platí, že nevolnost můžete ovlivnit jídlem: vybírejte před cestou to lehčí a menší porce.



Zapomeňte i na alkoholické nápoje. V lékárnách je k dispozici také homeopatický přípravek Cocculine. Vyzkoušet můžete i doplněk stravy obsahující zázvor.



Dbejte i na výběr oblečení



Opatrné by měly být také ženy, které trpí na vaginální záněty. Dlouhá cesta v horku je totiž pro takové potíže doslova živnou půdou. Před cestou se snažte užívat preparáty, které poševní prostředí stabilizují.



"K tomu pomáhají buď nějaké poševní čípky, případně probiotické tampony," radí gynekoložka MUDr. Vanda Hořejší. Pro obě pohlaví platí, na samotnou cestu se vhodně oblékněte. Upnuté oblečení není jen nepohodlné, ale škodí nejen pokožce, ale i cévám.



VIDEO: Odborníci z ČVUT zkoumají mikrospánek



Pro zobrazení videa musíte mít zapnutou podporu JavaScriptu



Autor: Michaela Svobodová


<br><img src="http://mufin.fi.muni.cz/profimedia/bigImages/0010946409" height=200><img src="http://mufin.fi.muni.cz/profimedia/bigImages/0014484285" height=200><img src="http://mufin.fi.muni.cz/profimedia/bigImages/0012774336" height=200><img src="http://mufin.fi.muni.cz/profimedia/bigImages/0041122239" height=200><img src="http://mufin.fi.muni.cz/profimedia/bigImages/0013161833" height=200><h1>02823</h1>ANKETA: Mluvčí bank vybírají nejabsurdnější poplatek



Na serveru Bankovnipoplatky.com právě probíhá první kolo ankety o nejabsurdnější bankovní poplatek 2011, kde si můžete vybrat svého oblíbeného sazebníkového favorita. Prostor k vyjádření dostaly i banky.



Poplatky za jednotlivé služby bank jsou většinou v řádu korun, za měsíc se však nasčítá slušná částka.  |



Mluvčí bank měli vybrat mezi nominovanými poplatky ten, který je podle nich nejabsurdnější. "Letos sice odpověděli všichni, zato více než kdy před tím nechtěli vybrat jeden konkrétní poplatek a omezili se na obecné konstatování o ceně za službu," zhodnotil odpovědi Patrik Nacher ze serveru Bankovnipoplatky.com.



Air Bank



Rostislav Kocman



Nominované poplatky



za předčasně splacený úvěr za zjištění zůstatku přes bankomat za výpis z účtu zaslaný elektronickou cestouza vložení dalších údajů do příkazu k úhradě za neuskutečněnou platbu za účetní položku za vedení platební karty za vedení kontokorentu i v době nečerpání služby za vklad na účet na přepážce třetí osobou za vedení účtu k hypotečnímu úvěruza zřízení smlouvy o stavebním spoření za změnu PIN u kartyza vedení účtu zemřelého klienta za zadání či změny trvalého příkazu přes internetbanking za vklad prostřednictvím vkladového bankomatu



Jsme přesvědčení, že za kvalitní služby se platí a nestydíme se za to, že za naše služby chceme poplatky. Zákazník ale musí mít dopředu jasno v tom, za co bude platit. Proto má náš ceník jednu stránku A4. Navíc si klient může vybrat tarif, kde platí jen měsíční poplatek a všechny běžné služby včetně výběrů z bankomatů v celé EU má zdarma.



Za absurdní považujeme takové poplatky, které se netýkají bankovních služeb, ale spíš funkcionality nebo třeba využití komunikačního kanálu. Pokud je některá naše služby zpoplatněna, tak stojí vždy stejně, ať navštívíte pobočku nebo ji uděláte přes internet nebo po telefonu. Stejně tak umožňuje ve všech kanálech využívat stejné služby.



Za absurdní také považujeme poplatky za inovativní funkce. Proto je zavádíme, aby je lidé používali. Proč je tedy omezovat absurdním poplatkem? Proč chtít od zákazníka peníze za to, že do banky přinese peníze? To považujeme za absurdní.



A podobných příkladů by se v českém bankovnictví dala najít spousta…



AXA Bank



Marek Zeman



Za nás je to jednoduché. Jak ukazuje naše strategie, je to možné téměř bez poplatků.



Česká spořitelna



Jan Holinka



Poplatky, které účtujeme, jsou opodstatněné. Naše poplatková politika je dlouhodobě transparentní a férová, klienti vědí, za co platí. Neradi bychom označovali za absurdní některý z poplatků, které si účtuje naše konkurence, proto necháme toto hodnocení spíše na veřejnosti.



ČSOB



Pavla Hávová



Stejně jako každá jiná firma, také banka musí nabízet své produkty za odpovídající cenu. Velikost poplatku musí jít ruku v ruce s kvalitou a dostupností nabízených služeb. Nastane-li však situace, kdy se poplatek snaží skrýt, není jasně definovaný, nebo neumožní klientovi se seznámit s jeho podstatou, dá se takový poplatek nazvat absurdním.



Pro ČSOB je tato transparentnost velice důležitá a klient má možnost se s každým jednotlivým poplatkem důkladně seznámit. Z navrhovaných poplatků bych se stejně tak jako v loňském roce přiklonila k poplatku za výpis z účtu zaslaného elektronickou cestou. Svůj účet v současnosti po internetu spravuje velké množství našich klientů a ti by měli mít jednoduchý a levný přístup ke svému elektronickému bankovnictví.



Fio banka



Ján Franek



Absurdní jsou podle mého názoru zejména poplatky za služby, kde bance nevznikají žádné nezanedbatelné přímé náklady a navíc "práci" přenesla na klienta. Z letos nominovaných poplatků proto volím Poplatek za zadání (běžného nebo trvalého) příkazu či změny trvalého příkazu přes internetbanking.



GE Money Bank



Pavel Zúbek



Tipovat nejabsurdnější bankovní poplatek z pozice banky je ve své podstatě absurdní. Přestože GE Money Bank některé "nominované" poplatky neúčtuje, ponecháme výsledek ankety plně v rukou hlasující veřejnosti.



J&T Bank



Petr Málek



Poplatek za zjištění zůstatku přes bankomat.



Komerční banka



Monika Klucová



Přijde mi spíše absurdní diskutovat o tom, zda a které bankovní poplatky jsou absurdní. Za všemi produkty a službami stojí samozřejmě nějaké náklady, které se promítají do ceny, v případě bankovních služeb do poplatků. Naším cílem není poskytovat nejlevnější služby, ale kvalitní produkty, služby a poradenství za odpovídající ceny v celé škále různých bankovních produktů. Každý klient si může vybrat dle svých potřeb a preferencí. Nabízíme různé alternativy a kombinace.



Nechceme účelově ukazovat na nějaký konkrétní poplatek a tvrdit o něm, že je absurdní jen proto, že ho sama KB nemá. Snažíme se v cenové politice vystupovat transparentně a poctivě, a pokud bychom některé poplatky považovali za absurdní, nebudeme je účtovat. Za poplatky, které účtujeme, je vždy nějaký důvod.



Několik příkladů k poplatkům v aktuálním seznamu: například poplatek za vklad přes bankomat. Vypadá to jako automatizovaná služba bez nákladů, ale tak tomu není. K bankomatu musí přijít živý člověk a zajistit hotovost, bankomat musí umět ověřovat pravost bankovek a jakékoliv vložení karty znamená přímé náklady na autorizace. Obdobou je například zjištění zůstatku přes bankomat. Stejně tak kontokorent i při nevyužívání s sebou nese náklady - banka peníze klientovi rezervuje, aby je měl ihned v případě potřeby dostupné a nemá dopředu informace o záměrech klienta kontokorent využít či nevyužít. Podobnou optikou se můžeme dívat prakticky na všechny poplatky uvedené na aktuálním seznamu.



LBBW



Martina Lambert



Stejně jako v minulém roce, z tabulky nominovaných Nejabsurdnějších poplatků vybíráme poplatek za vložení variabilního (specifického) symbolu do příkazu k úhradě. I naše odpověď, proč jej považujeme za absurdní, zůstává stejná:



Možnost vložit variabilní, specifický nebo konstantní symbol, případně zprávu pro příjemce do příkazu k úhradě je naprostá samozřejmost a součást služby platebního styku. Klientovi a i příjemci to dává možnost blíže identifikovat danou platbu. Dle našeho názoru je zcela absurdní za tuto součást poskytované služby požadovat dodatečný poplatek.



mBank



Ivana Buriánková



Vzhledem k tomu, že můj osobní favorit – poplatek za vedení hypotečního účtu - je mezi nominovanými i letos, vybírám opět právě tento poplatek.



Absurdita a nesmyslnost tohoto poplatku je v tom, že odměnou banky za poskytnutí hypotečního úvěru a také za vedení hypotečního účtu je úrok. Banka svou odměnu dostane ve formě úroku a nevidím tedy důvod, proč bychom měli klientovi vedle úroku účtovat ještě další poplatky a tím mu prodražit úvěr o další tisíce korun. U naší hypotéky se klient nesetká s poplatkem za vedení hypotečního účtu ani s poplatkem za vyřízení hypotečního úvěru.



Poštovní spořitelna



Denisa Salatková



Zřejmě už se budu opakovat, ale absurdní je z mého pohledu takový poplatek, který není srozumitelný. Tímto heslem se maximálně řídíme, a proto jsme i letos přistoupili k dalšímu zjednodušení a zpřehlednění sazebníku. Zaznamenali jsme totiž připomínky, že význam některých položek není naším klientům zcela jasný. Vyšli jsme jim tedy vstříc a pro většinu z nich jsme použili české výrazy. I nadále totiž chceme poskytovat srozumitelné, dostupné a funkční služby pro současného člověka - aby bylo každému hned jasné, co může využít a kolik za co zaplatí.



Letošním favoritem pro mě zůstává poplatek za elektronický výpis. Ten by měl být rozhodně zdarma, aby motivoval k přechodu od papírových výpisů, a tím alespoň částečně podpořil ochranu životního prostředí.



Raiffeisenbank



Tomáš Kofroň



Pro klienta je především důležité, že má možnost volby. Na českém trhu působí zhruba čtyři desítky bank, každá má vlastní poplatkovou politiku, každá se zaměřuje na jiný segment trhu a každá se snaží konkurovat jiným způsobem - některá cenou, jiná kvalitou a šíří nabízených služeb, další třeba kvalitním finančním poradenstvím. Pokud tedy nějaký poplatek je pro klienta absurdní, může využít banku, která jej neúčtuje. Přestože tedy Raiffeisenbank neúčtuje svým klientům prakticky žádný vítězný poplatek z minulých let, nebudu navrhovat žádnou konkrétní nominaci.



UniCredit Bank



Tomáš Pavlík



Stále respektuji právo každé banky pro tvorbu vlastní poplatkové politiky způsobem, aby nevzbuzovala negativní pocity u klientů a současně odpovídala záměrům a cílům banky.



Volksbank



Lucie Hálová



Do kategorie absurdních bychom z nominovaných zařadili především poplatky za "servisní" služby realizované v rámci elektronického bankovnictví klientem samotným. Typickými zástupci této skupiny poplatků jsou Poplatek za výpis z účtu zaslaný elektronickou cestou či Poplatek za vložení dalších údajů do příkazu k úhradě. Snahou banky by mělo být motivovat klienta, aby ve větší míře využíval možností vlastních nastavení a správy účtu a zároveň touto cestou šetřil náklady na bankovní poplatky. I proto Volksbank tyto služby nabízí klientům bez dodatečných poplatků zdarma.



Zuno



Pavla Renčínová



Nezáleží na tom, co si myslí banky, ale zákazníci. A tak se našich klientů ptáme, co se jim líbí a co by chtěli změnit. Prostřednictvím sociálních sítí pak dostáváme zpětnou vazbu velmi rychle, a jsme za ni rádi. Možná trochu překvapivě, málokdy jsou tématem poplatky. V Zuno je totiž většina služeb za 0 korun. Rébus ohledně nejabsurdnějšího poplatku tak musí vyřešit čtenáři, klienti bank. Nám připadají absurdní poplatky za takové služby, kde si klient poradí sám, po internetu, a banku to nestojí ani čas ani peníze.



"Ačkoliv by se možná snaha ptát se zaměstnanců bank na nejabsurdnější bankovní poplatek dala sama o sobě považovat za absurdní, předpokládali jsme, že i jim jakožto bankovním klientům mohou připadat některé cenovky na bankovních službáchjako neoprávněné, že se dokážou oprostit od svých pracovních angažmá a podívat se na sazebníky bank jako spotřebitelé," komentuje výsledky ankety Aleš Rod ze serveru Bankovnipoplatky.com.



Přímo se k nominovaným poplatkům dokázalo vyjádřit jen pět oslovených mluvčích, další obecně okomentovali to, co dělají sami případně svou odpověď zahalili do vágnějších tvrzení, nejčastěji ve smyslu, že každý si může účtovat, co je libo či o tom, že poplatky jsou opodstatněné.



"Racionální a logická snaha méně či více okatě vyzdvihnout vlastní instituci ukazuje na to, že je hlasování v anketě v rukou veřejnosti, která může tyto bankovní poplatky eliminovat tím, že jednoduše přesune peníze tam, kde tyto absurdní poplatky neúčtují. Protože nikoli slova, ale peníze klientů jsou to jediné, na co bankéři slyší," dodává Aleš Rod.



Autor: zuk Zuzana Kohoutová


<br><img src="http://mufin.fi.muni.cz/profimedia/bigImages/0033644257" height=200><img src="http://mufin.fi.muni.cz/profimedia/bigImages/0009695529" height=200><img src="http://mufin.fi.muni.cz/profimedia/bigImages/0010635076" height=200><img src="http://mufin.fi.muni.cz/profimedia/bigImages/0050098153" height=200><img src="http://mufin.fi.muni.cz/profimedia/bigImages/0049912288" height=200><h1>12993</h1>Albánie, Chorvatsko a Makedonie žádají o vstup do NATO



Tři balkánské státy - Albánie, Chorvatsko a Makedonie - společně oficiálně požádaly o vstup do NATO. Všechny tři země věří, že by pozvánku k plnému členství v Severoatlantické alianci mohly dostat na nadcházejícím summitu NATO v Rumunsku.



 - vlajka NATO |



Přijetí trojice těchto zemní pomůže stabilizovat Balkán a zvýší akceschopnost aliance v této části Evropy, uvedli ministři zahraničí těchto států v dopise adresovaném do centrály NATO v Bruselu.



Všechny tři země doufají, že pozvánku do aliance obdrží na dubnovém summitu NATO v Bukurešti. Přistoupení Makedonie ovšem ohrožuje spor se sousedním Řeckem, které hrozí, že bude její kandidaturu vetovat, pokud se neurovná spor o oficiální název této bývalé jugoslávské republiky.



"Jsme přesvědčeni, že rozšíření aliance zvýší stabilitu v tomto regionu i akceschopnost NATO v jihovýchodní Evropě," stojí v dopise podepsaném ministry zahraničí tří balkánských států.



Všeobecně se očekává, že na summitu v Bukurešti pozvánku do NATO dostane Chorvatsko. Šance Albánie a Makedonie hodnotí odborníci jako méně jisté. Všechny tři státy jsou od roku 2002 členy aliančního programu Partnerství pro mír (PFP), který je jakýmsi předvstupním postem pro kandidátské země.



Chorvatsko a Makedonie byly kandidátskými zeměmi už při rozšiřování v březnu 2004, kdy do NATO vstoupilo hned sedm zemí - Litva, Lotyšsko, Estonsko, Slovensko, Slovinsko, Rumunsko a Bulharsko.



Tiraně aliance vytýká nedostatky v boji proti korupci, v zajišťování svobodných voleb a v reformování soudnictví.



Makedonské aspirace naopak blokuje letitý spor mezi Řeckem a touto bývalou jugoslávskou republikou o její název. Atény odmítají přiznat zemi právo užívat označení Makedonie, neboť se obávají, že toto pojmenování v sobě zahrnuje územní nároky na stejnojmennou severořeckou provincii. Skopje to sice popírá, Řecko přesto hrozí zablokováním přístupu Makedonců nejen do NATO, ale i do EU.



Obě strany se snaží najít východisko pomocí zprostředkovatele OSN. V této organizaci i dalších mezinárodních institucích je Makedonie zaregistrována jako Bývalá jugoslávská republika Makedonie. Více než sto zemí, včetně USA, Ruska a Kanady, ji ale uznalo pod názvem Makedonie.



Zájem o plné členství v alianci však mají i další země, například Ukrajina, Gruzie, Bosna a Hercegovina, Srbsko či Černá Hora. Severoatlantická aliance už souhlasila s intenzivním jednáním o vstupu Gruzie. Zájem o členství projevila i Ukrajina. Proti možnému členství těchto dvou zemí však ostře protestuje Rusko.



Autoři: natoaktual.cz , ČTK


<br><img src="http://mufin.fi.muni.cz/profimedia/bigImages/0035154873" height=200><img src="http://mufin.fi.muni.cz/profimedia/bigImages/0050001307" height=200><img src="http://mufin.fi.muni.cz/profimedia/bigImages/0003366197" height=200><img src="http://mufin.fi.muni.cz/profimedia/bigImages/0002797938" height=200><img src="http://mufin.fi.muni.cz/profimedia/bigImages/0047936293" height=200><h1>02505</h1>Stromy vytlačují z půdy pšenici a žito



Přestože si zemědělci už léta stěžují na to, jak na jejich půdě rostou hypermarkety, sklady u dálnic, domy a silnice, nejvíce z jejich pozemků za posledních dvacet let ukrojily lesy.



 |



Zemědělská půda podle údajů Českého statistického úřadu přišla od roku 1989 bezmála o 48 tisíc hektarů. To je sice "jen“ 0,7 procenta z celkové výměry, ale uživilo by se na ní několik větších zemědělských podniků.



Výroční statistika ukázala, že se navzdory relativně malému úbytku obdělávané půdy výrazně propadla důležitost zemědělství pro českou ekonomiku. Zatímco na začátku 90. let tvořily agropodniky sedm procent HDP, nyní se jejich podíl scvrkl na 2,5 procenta.



Přesto se zástupci agrárních podniků snaží dokázat, že zábory půdy u dálnic a měst tuzemské hospodářství ohrožují.



Hypermarkety rostou pomaleji než lesy



"Zemědělci přicházejí o velmi kvalitní půdu. Příklady vidíme všude kolem sebe,“ uvedl nedávno například ředitel jihomoravské Regionální agrární komory Jaromír Musil. Tato půda je podle něj pro obdělávání nenávratně ztracena.



Ze statistik však vyplula jiná čísla - zastavěná plocha si od sametového roku 1989 připsala jen pět tisíc hektarů půdy, což odpovídá ploše zhruba Českých Budějovic.



Stejnou plochu spolkly nové vinice a celou polovinu bývalých polí a luk postupně nahradily lesní porosty, které se rozrůstaly v průměru o tři tisíce hektarů ročně.



Podle ministerstva zemědělství se v posledních letech zalesňují téměř výhradně státní pozemky, a to zpravidla v horských a podhorských oblastech, kde se orání a chovu dobytka tolik nedaří.



Podle ekologů je tento trend pozitivní. Lesní porosty totiž mají podle Michala Marka z Ústavu systémové biologie a ekologie Akademie věd ČR několikanásobně vyšší schopnost vázat oxid uhličitý ze vzduchu než zemědělské plodiny.



Vinicí je o čtvrtinu více



Mnohem větší propad výměry než pěstitelé obilovin zaznamenali tuzemští ovocnáři a chmelaři, kteří přišli zhruba o celou desetinu plochy. Ovoce se více dováží, chmele méně vyváží.



Podle statistik jsou pomyslnými vítězi chovatelé dobytka a vinaři. To je dílem vstupu ČR do Evropské unie. Ta totiž rok od roku více dotuje údržbu luk a pastvin na úkor produkčního zemědělství. Zemědělci v těchto oblastech dostávají za své podnikání ročně až osm tisíc korun na hektar navíc.



A ještě o něco lépe je na tom vinařská lobby. Těsně před vstupem do Unie totiž exministr zemědělství Jan Fencl (ČSSD), hodonínský patriot, nehleděl napravo nalevo a vrhl přes miliardu korun na rozšíření vinic. Po vstupu se už totiž nesmějí rozšiřovat. Plocha vinic se tak od roku 1993 zvýšila o čtvrtinu.



Autor: Jiří Fencl


<br><img src="http://mufin.fi.muni.cz/profimedia/bigImages/0006722808" height=200><img src="http://mufin.fi.muni.cz/profimedia/bigImages/0012985045" height=200><img src="http://mufin.fi.muni.cz/profimedia/bigImages/0043457994" height=200><img src="http://mufin.fi.muni.cz/profimedia/bigImages/0016688392" height=200><img src="http://mufin.fi.muni.cz/profimedia/bigImages/0012825532" height=200><h1>03568</h1>Každý desátý zaměstnanec firmy, která přepočítává mince, je neslyšící



30. července 2009



Tělesné postižení může být při hledání práce výhodou. Potvrzuje to společnost, která se na přepočítávání peněz rozhodla zaměstnávat neslyšící, protože jí chyběli vhodní pracovníci.



 |



První neslyšící začal ve firmě pracovat v roce 2005 a už o rok později se G4S Cash Services rozhodla zaměstnat celou skupinu lidí s tímto handicapem. "Dnes ve středisku zpracování hotovosti pracuje kolem 10 procent lidí se sluchovým postižením. Samozřejmě někteří už od nás odešli a jiní nastoupili, stabilně je to jedenáct až patnáct lidí," říká personální ředitelka Ludmila Süssová.



Pro společnost, která se mimo jiné zabývá svážením peněžních hotovostí, zpracováváním tržeb zákazníků, totiž není důležité, zda pracovníci, kteří přepočítávají přivezené mince, bankovky a připravují je na další rozvoz, dobře slyší. Důraz se klade na to, zda jsou zdravotně způsobilí pro manipulaci se zásilkami, mají čistý trestní rejstřík a jakou mají odpovědnost, stabilitu i morálku.



"Žádné změny pracoviště jsme kvůli handicapovaným nedělali. Máme určité bezpečností standardy, podle nichž je pracoviště upraveno, takže se museli přizpůsobit našim podmínkám," dodává personální ředitelka. Podle ní to žádný problém nebyl, neboť práce, kterou neslyšící vykonávají, je samostatná.



Nepotřebují tedy kromě vedoucího směny s nikým komunikovat. Ani mezi sebou. "V počítárně je kvůli strojům a mincím stejně takový hluk, že ani dobře slyšící zaměstnanci mezi sebou moc mluvit nemůžou," dodává manažerka střediska zpracování hotovosti Markéta Mikolášová. Umějí se domluvit. G4S Cash Services, která na českém trhu funguje od 90. let, se na zaměstnávání neslyšících nijak zvlášť nepřipravovala.



"Samozřejmě, kvůli pracovnímu pohovoru a zapojení těchto lidí do procesu jsme měli tlumočníka do znakové řeči. Dokonce se jejich práci sám naučil, aby jim mohl přesně vysvětlit, co budou dělat," vzpomíná na začátky personální ředitelka. Manažerka počítárny k tomu poznamenává: "Proces a postupy, v nichž lidé pracují, jsou z bezpečnostních důvodů jasně dané a nemění se. Každý ví, za co zodpovídá a jak přesně má postupovat. Je to rutinní práce. A pokud se náhodou vyskytne nějaký problém, dá se vždy vyřešit, ať už písemně nebo slovně. Řada neslyšících umí dobře odezírat, pokud mluvíte přímo k nim a zřetelně. Někteří dokonce mluví, i když ne perfektně."



Přestože někteří z neslyšících, kteří nastoupili v roce 2006, už v G4S Cash Services nepracují, s novými příchozími už byla práce snazší. "Ti zapracovaní pomohli nováčkům vše vysvětlit," dodává manažerka počítárny. Navíc z grantu Agentury profesního poradenství pro neslyšící (APPN) máme nově k dispozici počítač, díky němuž můžeme využívat služeb tlumočníka znakové řeči. Systém funguje tak, že já s tlumočníkem mluvím a on v jedné části obrazovky znakuje," vysvětluje Markéta Mikolášová.



Tlumočníka si do firmy přizve, jen pokud je třeba probrat se zaměstnancem něco osobně. "Většinu informací od nás ale dostávají písemně, včetně rozpisu směn," poznamenává.



Toho, že by si neslyšící předávali mezi sebou informace špatně, se firma nebojí. "Vzhledem k tomu, jak zabezpečené a kontrolované je to pracoviště, nemůže se to stát. Postupy jsou standardizované a vše podléhá přísné kontrole," vysvětluje manažerka počítárny.



Pomohla agentura



Zaměstnávání neslyšících by podle personální ředitelky bylo bez pomoci APPN složitější. Nejenže jim agentura zajišťuje tlumočení do znakového jazyka, ale především má databázi sluchově postižených, kteří hledají práci. "Díky nim máme snazší přístup k této skupině handicapovaných a s jejich doporučením je možné vybírat vhodné kandidáty," říká Ludmila Süssová.



Firma má kritéria, kterým ne všichni vyhovují. Například požaduje, aby žadatel o práci neměl problémy se splácením dluhů a byl odpovědný. "Lidé, kteří nemají handicap, u nás procházejí psychotesty. Ty však neslyšícím lidem nelze zadávat," dodává personální ředitelka. Podle ní to však ve výsledku vyjde nastejno.



"Máte lidi, kteří projdou psychotesty na výbornou, ale pak jsou s nimi problémy. Vyjde to tedy téměř stejně, jako by žádnými testy neprocházeli. Lidé s průměrným výsledkem si přitom té práce mohou více vážit, takže u nás nezůstávají jen pár měsíců," poznamenává s tím, že diagnostika není určující. Se slyšícími i neslyšícími zaměstnanci bývají úplně stejné problémy.



Autor: Dagmar Langová


<br><img src="http://mufin.fi.muni.cz/profimedia/bigImages/0011676699" height=200><img src="http://mufin.fi.muni.cz/profimedia/bigImages/0070739585" height=200><img src="http://mufin.fi.muni.cz/profimedia/bigImages/0007975086" height=200><img src="http://mufin.fi.muni.cz/profimedia/bigImages/0002980879" height=200><img src="http://mufin.fi.muni.cz/profimedia/bigImages/0040482635" height=200><h1>00957</h1>Olivový olej - elixír života



Řecká kuchyně je poznamenaná středomořskými i orientálními vlivy a pestrost jídelních lístků je v této zemi až neuvěřitelná. Počínaje soustavou předkrmů "mezes" přes polévky, saláty, hlavní jídla a ryby či plody moře až po dezerty typu baklava. U nich poznáte na vlastní jazyk, proč se dezertům říká "sladkosti".



Olej |



Řekové jedí hodně a rádi, stolování pro ně není jen požívání jídla, ale doslova obřad. U večeře se scházívá celá rodina, začíná se večeřet nejdříve kolem půl desáté a jí se dlouho a s chutí, povídá se, diskutuje, pije se vínko a rakije nebo ouzo.



Už jen předkrmy, podávané na nesčetných talířcích, ukazují velkou pestrost řecké kuchyně a samy o sobě dokážou zasytit. Talíře s dobrotami se neodnášejí, na stolech přibývají stále další a další, až už člověk nedokáže pochopit, jak se tam ještě může vůbec něco vejít. Může a vejde!



Samostatnou kapitolou jsou rodinné slavnosti, v jejichž přípravě a konání nemají Řekové v Evropě konkurenci. Jedete-li do Řecka na dovolenou, zapomeňte na diety, netrapte se s počítáním kalorií (jen taková baklava jich má odhadem asi tak pět milionů), to si nechte na doma!



Chléb je základ



V Řecku se ke každému jídlu podává běžně bílý chléb, za ochutnání však určitě stojí typická venkovská specialita - celozrnný šrotový chléb paximadi, který se po upečení suší, až je tvrdý jako kámen, a před jídlem se namáčí do vody. Peče se do zásoby na několik měsíců a má prakticky neomezenou trvanlivost. V každé venkovské taverně dostanete tento chléb potřený olivovým olejem, česnekem a s nastrouhaným rajčetem, posypaný oreganem a doplněný bílým sýrem. Tato pochoutka se jmenuje tágo.



Lidé žijící kolem Středozemního moře jsou různými druhy rakoviny či kardiovaskulárními chorobami postiženi několikanásobně méně než zbytek Evropy.



Nejlépe ze všech těchto národů dopadli při výzkumech Kréťané. Dožívají se v záviděníhodné kondici vysokého věku, a to i přes fakt, že například kouří, často mají nějaké to kilo navíc a ke skleničce pálenky mají blíže, než je zdrávo.



Správné řecké jídlo je doslova obřad. U přeplněných stolů se setkává celá rodina, jí dlouho a hodně. V Řecku na dietu zapomeňte.



Co skrývá krétská dieta?



Je to jednoduché jako život sám. Kréťané jedí prostě to, co jim jejich ostrov poskytuje. Základem jejich stravy je chléb, bílý kozí nebo ovčí sýr feta, zelenina, olivy, ovoce a především - olivový olej. Kréťané mají neuvěřitelnou spotřebu pětadvaceti litrů olivového oleje na hlavu a rok, čímž jsou jednoznačně na prvním místě na světě. Jen tak pro zajímavost - spotřeba olivového oleje v Česku je tak mizivá, že je statisticky neměřitelná.



Kréťané jím polévají onen bílý sýr sypaný bazalkou, při přípravě salátu jím rozhodně nešetří, používají jej při všech kuchyňských úpravách zeleniny i masa, a dokonce jím léčí i různé kožní nemoci. Sami tvrdí, že tento olej pomáhá při všech problémech - od dětských kolik až po stařeckou ochablost. Olivový olej je prostě oním zázračným elixírem života, který patří neoddělitelně do kuchyně v celém Řecku.



Jogurt není v Řecku jako ve zbytku světa výsledkem krakování ropy, ale výrobkem ryze přírodním. Z opravdového mléka! Zatímco Evropa neustále snižuje procento tuku v jogurtech až na nulu, v Řecku má normální jogurt kolem 10 a více procent tuku. Proto také chutná jako mana nebeská a ne jako směs z Mendělejevovy tabulky. U nás se na kelímek všechny ty ingredience, co jsou uvnitř, na etiketu pomalu ani nevejdou, v Řecku je na kelímku napsáno slovo Jogurt a tím to hasne. Je jasné, co je uvnitř.



Řecký jogurt je základem mnoha úžasných pokrmů, například slavného salátu tzatziki (jogurt, strouhaná okurka, česnek), který u nás neuděláte ani ze smetany. Je také základem mnoha krémů do dortíků a úplně nejlepší je servírovaný "jen tak" s medem. Jde o běžný řecký dezert, velký pohár lahodného jogurtu, hojně zalitý medem (můžete si vybrat třeba tymiánový, piniový, z pomerančových květů či černý originál od divokých včel). Může (ale nemusí) se přidat pár jader vlašských nebo pistáciových oříšků. Jogurt s medem a kus melounu je dohromady skvělý lehký oběd v taverně na pláži!



Chobotnice na víně



Chobotnice mohou být skutečnou lahůdkou, ale také naprostým kulinářským propadákem. Musí být měkoučké a nesmí chutnat jako nastříhané ventilky na kolo. Řekové jsou mistry v upravování plodů moře, a tak pro vás máme jeden tip, jak udělat opravdu dobrou chobotnici na víně.



Chobotnice dobře umyjeme a necháme okapat. Dáme do kastrolu a necháme je na plameni, až pustí šťávu, kterou potom vylijeme. Do kastrolu přidáme olivový olej a zprudka ze všech stran osmažíme. Přidáme červené víno a bobkový list, necháme přejít varem, potom přikryjeme pokličkou a necháme asi půl hodiny dusit - za občasného promíchání. Pak už stačí jen servírovat. Pozor -nesolíme!



Chobotnice můžeme také připravit v alobalu - omyté a okapané je zabalíme do tří alobalových listů, utěsníme a na půl hodiny vložíme do rozpálené trouby. Poté alobal nahoře otevřeme a ještě je pět minut necháme na grilu.



Dalčí řecké recepty najdete zde



Autoři: Karin Stružková, MF DNES


<br><img src="http://mufin.fi.muni.cz/profimedia/bigImages/0070128593" height=200><img src="http://mufin.fi.muni.cz/profimedia/bigImages/0002160769" height=200><img src="http://mufin.fi.muni.cz/profimedia/bigImages/0034853797" height=200><img src="http://mufin.fi.muni.cz/profimedia/bigImages/0008103709" height=200><img src="http://mufin.fi.muni.cz/profimedia/bigImages/0001725193" height=200><h1>01907</h1>Mezi zájemci o ČSA jsou firmy Unimex a Travel Service



Do výběrového řízení na koupi 91,5procentního podílu státu v Českých aeroliniích se dnes přihlásilo konsorcium firem Unimex Group a Travel Service. První výsledky tendru oznámí ministerstvo financí v pondělí.



ČSA - . |



Informovala o tom ČTK. Unimex Group ovládá podnikatel Jiří Šimáně. Firma má zároveň podíl tuzemském charterovém leteckém dopravci Travel Service, kde spolu se zakladatelem Romanem Vikem ovládá třetinu akcií. Majoritu v Travel Service drží Icelandair Group.



Oficiálně zájem o ČSA již projevily ruský Aeroflot a francouzsko-nizozemský koncern Air France-KLM. Vedle nich se spekuluje o členských firmách aliance SkyTeam, kam patří i ČSA. V alianci jsou mimo jiné Korean Air a China Southern.



Zájemci musí nabídky předložit do pondělního poledne. Hlavním kritériem má být nabídnutá cena. Odhadovaný výnos privatizace se pohybuje kolem 4,5 miliardy korun. Vítěz by měl být znám do letošního září.



České aerolinie za loňský rok vykázaly podle neauditovaných výsledků zisk před zdaněním 500 milionů korun. To je o 389 milionů korun více než v roce 2007.



Autor: ČTK


<br><img src="http://mufin.fi.muni.cz/profimedia/bigImages/0011765669" height=200><img src="http://mufin.fi.muni.cz/profimedia/bigImages/0009392829" height=200><img src="http://mufin.fi.muni.cz/profimedia/bigImages/0052077459" height=200><img src="http://mufin.fi.muni.cz/profimedia/bigImages/0043267085" height=200><img src="http://mufin.fi.muni.cz/profimedia/bigImages/0038496308" height=200><h1>05469</h1>Kousnutí zmijí nezaškrcujte ani nevysávejte, alergici ať volají 112



Podle zpráv v médiích to vypadá, že se letos zmije přemnožily, ale není to pravda. Potvrzuje to i odborník na hadí uštknutí doktor Jiří Valenta, jemuž jste posílali své dotazy týkající se především kousnutí zmijí. Jeho odpovědi jsou pro zdravého člověka poměrně uklidňující. Hůř je na tom ten, kdo je alergický na bodnutí blanokřídlým hmyzem.



Štíhlovka balkánská vás může kousnout třeba na dovolené v Řecku. Jedná se ale o užovku, takže naštěstí není jedovatá. |



Správnou metodu, jak postupovat při uštknutí, by rád znal každý. A podle Jiřího Valenty, vedoucího lékaře toxinologického centra Kliniky anesteziologie, resuscitace a intenzivní medicíny Všeobecné fakultní nemocnice a 1. lékařské fakulty Univerzity Karlovy, je překvapivě jednoduchá.



V první řadě je nutné psychické i fyzické zklidnění postiženého. "Podstatné je znehybnit končetinu, která je kousnutím zasažena, a znehybnit postiženého. Může sedět nebo ležet – důležité je vyvarovat se zbytečných pohybů. Dospělého je pak vhodné dopravit do zdravotnického zařízení nebo přivolat zdravotnickou pomoc k němu. U dětí každopádně ihned volat rychlou zdravotnickou pomoc."



Imobilizace a zklidnění postiženého je tedy v kostce vše, co byste měli v případě kousnutí zmijí obecnou udělat. Což v podstatě platí i při uštknutí jinými jedovatými hady.



Ptali jste se MUDr. Jiřího Valenty na hadí uštknutí



Otázky a odpovědi na vše, co vás zajímalo ohledně uštknutí zmijí obecnou ve volné přírodě, případně jiným jedovatým hadem, například na dovolené, najdete zde .



Člověk by si měl podle Valenty hlavně zachovat chladnou hlavu. Pokud postižený není těžký alergik, není ohrožen na životě, i kdyby měl k lékaři pomalým tempem dojít sám. Pokud je ale postižený alergický například na štípnutí hmyzem, je velmi pravděpodobné, že bude alergický i na jed zmije. A tam už může jít o minuty.



"Existuje totiž zkřížená reaktivita mezi jedy blanokřídlého hmyzu a zmije obecné. Pokud je postižený těžký alergik a nosí s sebou léky obsahující kortikoidy, jejich aplikace může zmírnit průběh případné alergické reakce," radí Valenta. I tak je samozřejmě třeba neprodleně vyhledat či povolat zdravotnickou pomoc. "Zjistit dopředu, zda nastane alergická reakce, je obtížné až nemožné. U alergika je ale otázkou vysoké pravděpodobnosti," konstatuje ještě odborník.



Nezaškrcovat, nevypalovat – a žádného panáčka na kuráž



Jedový aparát zmije obecné



Zmije obecná má 3 až 4 milimetry dlouhé, při otevření čelisti vztyčitelné jedové zuby s jedovými váčky, umístěné na přední části horní čelisti. Protože stejně jako například chřestýš reguluje vypuštění jedu při útoku, neznamená každé kousnutí zmijí nutně intoxikaci. Přesto není radno žádné zmijí kousnutí podceňovat.



"Pokud je postiženým dítě, volejte vždy a ihned rychlou zdravotnickou pomoc. Než dorazí, snažte se dítě maximálně zklidnit nebo alespoň zajistit, aby se co nejméně hýbalo," radí Valenta.



Tradované manipulace s ránou a končetinou jako je zaškrcování, vypalování či rozříznutí rány se nedoporučují, spíše ještě víc poškozují místo kousnutí. Konzumace kávy a alkoholu v případě dospělých postižených je také nevhodná, protože způsobí nežádoucí zrychlení oběhu.



Zdravého člověka kousnutí zmije na životě neohrozí, ale vyhledání lékařské pomoci, případně hospitalizace postiženého je na místě, byť by to mělo být jen pro sledování pacienta do druhého dne. "Intoxikace zprvu hodnocená jako velmi lehká může být v průběhu času provázena závažnými projevy. Při uštknutí dítěte je hospitalizace nutností, jak už jsem zmínil," vysvětluje zkušený lékař, který má povědomí o většině případů, které se u nás ročně vyskytnou.



Na zmiji obecnou, našeho jediného jedovatého hada, můžete narazit třeba na silnici, kde se ráda vyhřívá. Když na ni šlápnete, bude se bránit kousnutím.



Maximum výskytu zmije obecné je především v podhůřích a horách v podstatě kdekoliv po celé republice (Brdy, Krkonoše, Pošumaví, Šumava, Slavkovský les, Vysočina atd.). Potkat ji ale můžete i v nižších polohách, kde se zdržuje na vlhkých místech, včetně slatin. Lze na ni narazit i ve vodě, když překonává vodní tok. Zároveň ale Valenta uklidňuje, že ani letos o žádné přemnožení zmijí nejde. "Počet letošních kousnutí se nevymyká průměru," dodává.



Nejjednodušší je prevence



Toxinologické centrum



Speciální konziliární pražské pracoviště, které bylo v roce 1993 ustanoveno se schválením Ministerstvem zdravotnictví jako konzultační a léčebné centrum k řešení případů intoxikace živočišnými toxiny , především po uštknutí jedovatými hady pro celé území České republiky, výjimečně i pro Slovensko.



Ideální je samozřejmě přímému setkání se zmijí předejít. Většinou stačí řídit se radami zkušených herpetologů, kteří trpělivě vysvětlují, že hadi sami od sebe neútočí. A neslyší, proto je nutné v terénu dupat, případně se dívat pod nohy. Více v článku V přírodě se začínají objevovat hadi, na lidi ale útočí jen v sebeobraně .



Když se zmije objevují kolem obydlí, případně rekreačních zařízení, je to nepříjemné, zvláště pokud se tam pohybují i děti. Odchyt a přemístění zmije na jiné místo ovšem nepomůže, pokud u vás budou ideální podmínky, usadí se vám tam jiná. Viz Ukliďte si kolem domu a nemusíte se bát zmijí .



Autor: Martina Čermáková


<br><img src="http://mufin.fi.muni.cz/profimedia/bigImages/0012261313" height=200><img src="http://mufin.fi.muni.cz/profimedia/bigImages/0049648823" height=200><img src="http://mufin.fi.muni.cz/profimedia/bigImages/0006988680" height=200><img src="http://mufin.fi.muni.cz/profimedia/bigImages/0070199089" height=200><img src="http://mufin.fi.muni.cz/profimedia/bigImages/0012420074" height=200><h1>04610</h1>Silvestr je další nápor na peněženky. Otestujte se, zda nezruinuje váš rozpočet



Zásoby nakoupené na Vánoce se pomalu tenčí. Začínáme přemýšlet, co nakoupit na silvestrovský stůl. Ceny jsou však obchod od obchodu různé. Vyplatí se jich pár projít, využít akčních slev a ušetřit.



 |



Základními dobrotami, které nesmí chybět na našem silvestrovském stole, jsou určitě šampaňské, chlebíčky a oříšky. Víte, kolik stojí v obchodech "základní výbava silvestrovského občerstvení"? Zkuste si udělat náš test a v závěrečném hodnocení zjistíte, jaký máte o cenách přehled.



Pro přípravu testu jsme prošli několik hypermarketů a sami se přesvědčili, že je dobré si před nákupem udělat cenový průzkum.



Nakonec malá nápověda - 100procentní úspěšnost v našem testu představuje výsledek 679 korun.



otestujte se



Znáte ceny silvestrovských dobrot?



Autor: Barbora Buřínská


<br><img src="http://mufin.fi.muni.cz/profimedia/bigImages/0006528511" height=200><img src="http://mufin.fi.muni.cz/profimedia/bigImages/0001355485" height=200><img src="http://mufin.fi.muni.cz/profimedia/bigImages/0048845162" height=200><img src="http://mufin.fi.muni.cz/profimedia/bigImages/0001054844" height=200><img src="http://mufin.fi.muni.cz/profimedia/bigImages/0008842926" height=200><h1>12189</h1>Záloha celého počítače pomůže při přeinstalování



Celé hodiny práce při přeinstalování PC pomůže ušetřit funkce obsažená ve Windows 7 nebo specializované programy na zálohování kompletního obsahu počítače.



grafie |



Pokud občas potřebujete přeinstalovat celý počítač, jistě víte, o jak velkou ztrátu času se jedná. Nejenže je třeba znovu instalovat operační systém, ale rovněž i ovladače hardwaru a veškerý používaný software. A to ani nemluvíme o aktualizacích operačního systému, instalaci Service Packu pro Windows či Microsoft Office a úpravě všech nastavení, na která jste při používání počítače a vašich oblíbených programů.



Zálohování ve Windows



Ve Windows 7 najdete velmi užitečný nástroj na kompletní zazálohování obsahu počítače. Příslušnou funkci najdete v nabídce Ovládací panely | Systém a zabezpečení | Zálohování a obnovení. Pro kompletní zálohu použijte volbu Vytvořit bitovou kopii systému a následně si zvolte umístění, kam budou záložní data uložena. Kromě použití disků připojených k počítači lze zálohu vypálit i na sérii DVD nebo zálohu uložit na síťový disk.



K tomu, abyste mohli záložní data úspěšně použít, je třeba si ještě vytvořit speciální spouštěcí disk pomocí funkce Vytvořit disk pro opravu systému.



Zálohovací funkce ve Windows 7 zkopíruje kompletní obsah disku, proto není nutné instalovat opakovaně operační systém a všechny aplikace.



Acronis True Image Home 2011



Pokud chcete brát zálohování opravdu vážně, bude se vám hodit profesionální zálohovací nástroj. Například Acronis True Image Home 2011 umí také zazálohovat kompletní obraz disku vašeho počítače, zvládne toho ovšem mnohem víc.



V programu Acronis True Image Home 2011 si můžete velmi pečlivě zvolit, který obsah vašeho počítače bude zálohován, ať už standardní složky jako Dokumenty a další, konkrétní soubory a složky podle vašeho výběru nebo třeba jen obsah poštovního klienta Outlook. Obsah zálohy pak můžete komprimovat v zájmu úspory místa, ochránit jej šifrováním a heslem nebo ho rozdělit na více záložních médií.



Zálohování dat probíhá podle vašeho nastavení v pravidelných intervalech a k dispozici je i funkce nazvaná Nonstop Backup, která vytvoří přírůstkovou zálohu dat každých 5 minut a umožní vám tak vrátit stav počítače do předchozího stavu v jakémkoli čase. Další užitečná funkce slouží ke zkušební instalaci různých programů, ovladačů nebo třeba aktualizací operačního sytému. Pokud po vyzkoušení nebudete chtít instalované programy využívat, Acronis True Image Home 2011 vrátí veškeré provedené změny do výchozího stavu.



Program má ještě řadu zajímavých funkcí, navíc je po instalaci do velké míry integrován do operačního systému Windows 7.Uživatelské rozhraní bylo v nedávné době přeloženo i do češtiny. S rodinnou licencí lze Acronis True Image Home 2011 používat k zálohování obsahu třech počítačů a můžete si ho před zakoupením vyzkoušet.



Zkušební verzi Acronis True Image Home 2011 stahujte ze Slunečnice zde (160 MB, trial).



Acronis True Image Home 2011 nabízí celou řadu užitečných funkcí pro pravidelné zálohování dat.



HDD Raw Copy Tool



Se zkopírováním kompletního obsahu pevného disku počítače si poradí také bezplatně použitelný nástroj HDD Raw Copy Tool. Možností využití programu je hned několik. Od zálohování kompletního obsahu počítače, přes migraci dat na nový, větší disk, až po záchranu dat z poškozeného disku s vynecháním nečitelných sektorů. HDD Raw Copy Tool můžete použít ke zkopírování jakéhokoli typu pevného disku a rovněž i k vytváření přesných kopií USB flash disků nebo paměťových karet.



HDD Raw Copy Tool stahujte ze Slunečnice zde (0,8 MB, freeware), k dispozici je i přenosná verze , použitelná bez instalace (1,6 MB, freeware).



Se zkopírováním kompletního obsahu pevného disku vám pomůže bezplatný nástroj HDD Raw Copy Tool.



EaseUS Todo Backup



Zdarma můžete využívat rovněž i základní verzi zálohovacího nástroje EaseUS Todo Backup. K dispozici jsou všechny důležité funkce, jako je zálohování celých disků a diskových oddílů či jen vybraných souborů a složek metodou kompletní, rozdílové nebo přírůstkové zálohy. Samozřejmě je možné nastavit si pravidelné zálohování podle harmonogramu a nechybí ani nástroje na obnovu dat ze zálohy. Záložní data lze zkomprimovat a ochránit šifrováním, již nepotřebné soubory umí EaseUS Todo Backup spolehlivě zlikvidovat opakovaným přepsáním.



EaseUS Todo Backup stahujte ze Slunečnice zde (0,6 MB, freeware).



Všestranný zálohovací nástroj EaseUS Todo Backup lze využívat zcela zdarma.



Macrium Reflect



Ke zkopírování kompletního obsahu pevného disku počítače lze používat také bezplatnou edici programu Macrium Reflect. Pravidelné zálohování si můžete snadno naplánovat na dobu, kdy nebudete počítač využívat. K obnově dat slouží speciální startovací CD s potřebnými nástroji.



Placená edice programu Macrium Reflect nabízí například i zálohování jednotlivých souborů a složek, šifrování záložních dat nebo rozdílové a přírůstkové zálohování souborů ve vašem počítači.



Macrium Reflect stahujte ze Slunečnice zde (3,6 MB, freeware).



Na zkopírování kompletního obsahu pevného disku vám stačí i bezplatná edice programu Macrium Reflect.



Jaké nástroje používáte na zálohování dat vy? Podělte se o svoje tipy a zkušenosti s ostatními čtenáři v diskusi.



Autor: Radek Kubeš


<br><img src="http://mufin.fi.muni.cz/profimedia/bigImages/0034307540" height=200><img src="http://mufin.fi.muni.cz/profimedia/bigImages/0043268452" height=200><img src="http://mufin.fi.muni.cz/profimedia/bigImages/0013921252" height=200><img src="http://mufin.fi.muni.cz/profimedia/bigImages/0051886783" height=200><img src="http://mufin.fi.muni.cz/profimedia/bigImages/0076955170" height=200><h1>06787</h1>Prozvánění stále žije a operátorům se to moc nelíbí



V Indii zákazníci za textové zprávy a mobilní hovory často neplatí, tamní obyvatelé totiž přišli na kouzlo takzvaného prozvánění. Využít se dá v nepřeberném množství situací.



V Indii si prozváněním objednáte i jídlo. |



Doby, kdy Češi řešili vzájemnou komunikaci takzvaným prozváněním, jsou už pomalu pryč. V Indii ale krátké vytočení telefonního čísla a okamžité zavěšení teprve zažívá "boom". Lidé si prostřednictvím této "vychytávky" sdělují, že dorazili na určené místo, děti dávají rodičům vědět, že jsou v pořádku a tak dále.



Pro chudé Indy má prozvánění i informativní význam. Pokud chtějí znát například aktuální předpověď počasí, stačí prozvonit předem určené telefonní číslo služby s názvem KooKoo a na oplátku přijde textovou zprávou odpověď. Uvnitř se pak nachází placená reklama.



Z prozvánění se stala i pomůcka obchodníků. Společnosti dokonce začaly nabízet aplikace, které umí po registraci jména a adresy bydliště prozvánět sofistikovaným způsobem. Indové si díky nim mohou například objednat dovoz jídla z rychlého občerstvení.



Nový fenomén se samozřejmě nezamlouvá mobilním operátorům. V Indii v současnosti využívá jejich služby 900 milionů zákazníků. Průměrný měsíční výnos na hlavu však činí pouhé tři americké dolary, tedy v přepočtu zhruba šedesát korun. To je v porovnání s jinými, byť teprve rozvojovými ekonomikami, velmi nízká částka. Prozvánění, které uživatele nic nestojí, tak rozhodně není v jejich zájmu.



Autor: Adam Pospíšil


<br><img src="http://mufin.fi.muni.cz/profimedia/bigImages/0050978756" height=200><img src="http://mufin.fi.muni.cz/profimedia/bigImages/0003042457" height=200><img src="http://mufin.fi.muni.cz/profimedia/bigImages/0005151880" height=200><img src="http://mufin.fi.muni.cz/profimedia/bigImages/0070172209" height=200><img src="http://mufin.fi.muni.cz/profimedia/bigImages/0014285839" height=200><h1>01232</h1>Americkým kuřákům nastávají těžké časy, vláda rekordně zvyšuje daně



Plné náruče kartonů s cigaretami, dlouhé fronty u pokladen a rozhořčení kuřáci. I tak vypadaly na konci března americké obchody s tabákem. USA totiž od 1. dubna zvyšují daně na tabákové výrobky, a cigarety tak významně podraží.



Američtí kuřáci si za cigarety připlatí.  |



Daně na tabákové výrobky se zvyšují nejvíce v historii Spojených států. Z původních devětatřiceti centů za krabičku vzrostly na 1,01 dolaru.



"Ráda bych prezidentu Obamovi řekla, co si o tom myslím. Rozumím daním za neřesti, ale cigarety nepředstavují pro tělo takovou zátěž jako obezita," řekla pro LSJ.com žena, která si právě spočítala, že včasným nákupem tabáku ušetřila sto dolarů.



Cena cigaret v USA



Cena za krabičku cigaret je v jednotlivých státech různá kvůli různé hodnotě daní.



Nejdražší jsou cigarety v New Yorku, kde se cena za jednu krabičku pohybuje kolem devíti dolarů.



Průměrně zaplatili američtí kuřáci do konce března za krabičku přes čtyři dolary.



Zvýšení daní se týká všech tabákových výrobků, i když daně uvalené na žvýkací tabák a doutníky se zvýšily méně radikálně.



Příjem ze zvýšení daní (který se odhaduje na třiatřicet miliard dolarů) bude použit na financování Státního programu dětského zdravotního pojištění. Vyplývá to ze zákona, který americký prezident Barack Obama, sám kuřák bojující se svou závislostí, podepsal v únoru.



"Nelíbí se mi, že financování zdravotního pojištění pro děti bude závislé na příjmech z daní z tabáku," řekl agentuře AP prezident Dětského zdravotního fondu v New Yorku Irwin Redlener. Dodal, že by preferoval financování z hlavního příjmu federální vlády.



Těžká volba pro kuřáky



Odborníci doufají, že zdražení cigaret přispěje ke snížení počtu kuřáků. Zvýšení daně by se mělo projevit především na počtu mladistvých milovníků tabáku, kteří jsou na změny cen více citliví.



"V současné ekonomické situaci by nová daň mohla být dostatečnou pobídkou pro to, přestat kouřit," řekl Redlener.



Některé firmy už cigarety zdražily v předstihu. Společnost Philip Morris USA například zdražila svoje cigarety o 71 centů, což je o devět centů víc, než přikazuje zákon.



Sam Sarkhosh stojí před kancelářskou budovou ve Washingtonu a s požitkem vyfukuje obláčky cigaretového dýmu. "Snažím se s kouřením přestat a růst ceny cigaret by mohl pomoct," řekl devětadvacetiletý Sarkhosh agentuře AP.



"Nemyslím si, že si úplně přestanu kupovat cigarety, ale rozhodně si krabičku nekoupím tak často. Můj kamarád si například nakoupil čtyři kartony do zásoby," dodává.



"My kuřáci tohle nemáme rádi. Už jsem slyšela tolik lidí říkat, že přestanou kouřit, až se zvednou ceny cigaret. A pořád kouří..."



Anketa



Mělo by i Česko zvýšit spotřební daň z cigaret?



Ano 5563



Ne 1342



více o tématu



Autor: kvr Kateřina Vrátníková


<br><img src="http://mufin.fi.muni.cz/profimedia/bigImages/0043304966" height=200><img src="http://mufin.fi.muni.cz/profimedia/bigImages/0002907413" height=200><img src="http://mufin.fi.muni.cz/profimedia/bigImages/0009410135" height=200><img src="http://mufin.fi.muni.cz/profimedia/bigImages/0006636425" height=200><img src="http://mufin.fi.muni.cz/profimedia/bigImages/0054104034" height=200><h1>05102</h1>Zastoupit vás v bance může kdokoli, jen mu musíte udělit speciální plnou moc



Potřebujete-li zastoupení ve finančních záležitostech, není jiné cesty než někoho zmocnit. Plnou moc udělujete buď ke všem úkonům, nebo jen k jedinému. Banky přitom dávají jednoznačně přednost užšímu vymezení vašich práv zmocněnce.



 - podpis, dohoda |



K manipulaci se svými penězi lze zmocnit kohokoliv "standardní" formou. Například u běžného účtu dotyčnou osobu necháte zanést a podepsat na podpisovém vzoru. Smluvně pak už jen určíte rozsah jejích práv. Pokud ale dojde k situaci, kdy není možné, aby tzv. disponent či kdokoliv jiný vaše záležitosti v bance vyřešil za vás, musíte někomu udělit plnou moc.



Ten, kdo chce být zastupován, uděluje plnou moc tzv. zmocněnci (tedy osobě pověřené zastupováním). Plná moc pak není ničím jiným než písemným osvědčením existence tohoto zmocnění. Občanský zákoník, podle něhož se zastupování na základě plné moci řídí, přímo vyžaduje, aby obsahovala rozsah oprávnění zmocněné osoby.



V tomto ohledu se rozlišuje plná moc na generální a speciální (zvláštní). Generální plnou mocí opravňujete jinou osobu jednat vaším jménem při všech právních úkonech. Speciální pak oprávnění omezujete na konkrétní úkon.



Banky vyžadují speciální plnou moc kvůli právní jistotě



Jakou plnou moc pro jednání v bance budete potřebovat, si stanoví jednotlivé finanční domy v obchodních podmínkách. V některých případech však speciální plnou moc vyžaduje zákon (ustanovení o běžném účtu, konkrétně § 709 obchodního zákoníku). A jak má vlastně taková plná moc vypadat, aby vyhověla požadavkům banky při zastupování, zjistíte pouze u třech tuzemských bank.



Ty mají totiž k dispozici na svých internetových stránkách vlastní formuláře. Jsou jimi Česká spořitelna, GE Money Bank a mBank. Jinde si musíte poradit sami.



vzor plné moci



Jak může vypadat plná moc, se podívejte zde.



Zdroj: Sdružení obrany spotřebitelů



"Využití generální plné moci není v České spořitelně časté a většinou se uplatní s přihlédnutím na konkrétní případ," sdělila iDNES.cz Pavla Langová z tiskového centra České spořitelny.



V Poštovní spořitelně plnou moc udělíte jedině v pobočce a na formuláři banky. Majitel účtu v něm přesně definuje k čemu koho zmocňuje. Platnost takto udělené plné moci je omezena 3 měsíce.



"Banka standardně vyžaduje pouze speciální písemnou plnou moc ověřenou notářem. To platí pro všechny produkty. Podpis zmocnitele musí být úředně ověřen notářem, pokud není proveden před pracovníkem banky," vysvětluje Richard Hajduk z tiskového oddělení LBBW.



V ČSOB přistupují k použití plné moci jen výjimečně a v odůvodněných případech, za jaký lze považovat i dlouhodobou nemoc klienta. "I v těchto případech je třeba použít speciální plnou moc k danému úkonu, navíc úředně ověřenou. V některých plnou moc použít nelze, například u služeb internetového bankovnictví," vysvětluje Irena Zatloukalová, tisková mluvčí banky.



Co potřebujete u notáře či na úřadu pro ověření podpisu



- osobní přítomnost toho, jehož podpis je ověřován

- platný průkaz totožnosti

- nemůže-li žadatel o ověření číst nebo psát, je třeba účasti 2 svědků



Zdroj: Ministerstvo vnitra ČR



Plná moc: jen úředně ověřená nebo udělená před bankéřem



Kromě toho, že je bankami obecně vyžadována písemná forma plné moci, musí být také dostatečně určitá a podepsaná klientem. Podpis plné moci lze provést přímo před pracovníkem banky. Ušetříte si přinejmenším cestu na úřad či k notáři.



Jestliže však okolnosti podpis před pracovníkem banky nedovolují, je nutné si podpis nechat ověřit notářem nebo jiným úřadem. Takzvanou legalizaci (ověření pravosti podpisu) provádějí krajské úřady, matriční úřady nebo vyhláškou oprávněný obecní úřad. Za ověření každého podpisu na úřadu zaplatíte správní poplatek 30 korun.



Nepotřebnou plnou moc nezapomeňte odvolat



Zánik, omezení a jakoukoliv změnu plné moci je bance, podle obchodních podmínek, klient povinen oznámit bez zbytečného odkladu. S tím souvisí i skutečnost, že plná moc může zaniknout pouze čtyřmi způsoby.



Způsoby zániku plné moci



- provedením úkonu, na který byla omezena

- odvolání plné moci tím, kdo ji udělil

- výpovědí toho, kdo byl k zastupování zmocněn

- smrtí zmocněnce či zmocnitele



Odvolání musíte provést písemně a zmocněnci je třeba toto odvolání prokazatelně oznámit. Jinak právní účinky jeho jednání mají stejné dopady, jako kdyby plná moc ještě trvala. Práva na odvolání plné moci se platně vzdát nemůžete.



Autor: Běla Fialová


<br><img src="http://mufin.fi.muni.cz/profimedia/bigImages/0012614487" height=200><img src="http://mufin.fi.muni.cz/profimedia/bigImages/0011032691" height=200><img src="http://mufin.fi.muni.cz/profimedia/bigImages/0077150110" height=200><img src="http://mufin.fi.muni.cz/profimedia/bigImages/0048228919" height=200><img src="http://mufin.fi.muni.cz/profimedia/bigImages/0011797604" height=200><h1>07130</h1>Anorexie začíná už v raném dětství



Pozor na děti, které se u stolu tváří znechuceně, nemají chuť k jídlu a mají v oblibě jen málokterá jídla. Říká se tomu selektivní výživa (selective eating) a může to být už v prvních letech života znamení, že máme co do činění s potenciálně anorektickým dítětem.



Jídlo se snadno může pro děti stát formou boje s rodiči. |



K tomuto závěru dospěl profesor Michele Campanelli, ředitel Italského centra pro psychickou poruchu příjmu potravy v Římě (CIDAP).



Z reprezentativního vzorku 3380 anorektických dívek ve věku od 13 do 17 let, který jeho tým sledoval, jich 69 procent v dětství prožilo traumatizující zážitek, který vedl k rozvoji fenoménu selektivní výživy.



Tuto skutečnost však nelze klást za vinu výhradně matce dítěte, neopomněl zdůraznit expert. Jde o další faktor nezbytný pro pochopení poruch v příjmu potravy, které jsou stále častější a jejichž příčiny jsou několikeré.



První pomsta

Pro tyto děti ztrácí jídlo svou hodnotu, přestává být zdrojem radosti a uspokojení, a naopak se stává prostředkem pro vydírání matky a pro smlouvání s ní. Podle profesora Campanelliho jde o první malou pomstu bytosti, která tímto způsobem dává najevo, že se jí nedostalo, byť ne úmyslně, oné citové pozornosti, oné lásky, které je pro život ve světě zapotřebí. Čím více je pak matka vystrašená, čím více dává dítěti najevo svůj hněv a nespokojenost a uchyluje se k trestům, včetně tělesných, a k zákazům, tím více se vytvářejí podmínky pro vznik anorexie.



Děti, u nichž se rozvinula selektivní výživa, mají rády jen několik jídel, většinou jde o jídla sladká. Zajímá je více hra než mlsání, jen výjimečně dávají najevo, že mají hlad, mezi jídlem se rozptylují a matka za nimi musí běhat, aby je přiměla jít k jídlu, které je pro ně nepříjemným momentem.



Jídlo se tak podle Campanelliho stává vynuceným úkonem, jemuž se dítě podrobuje především proto, aby uspokojilo rodiče a odvrátilo jejich tresty a zákazy. Odmítáním jídla dítě trestá matku, získává více svobody, větší rozhodovací prostor v rodině, více moci nad projevy mateřské lásky. Ovládá a podle své libosti ovlivňuje vztah s matkou.



Campanelliho průzkum ukázal kategorie traumatických událostí, které vedly k tomu, že se u dítěte vyvinul tento vztah k jídlu. Do první kategorie patří zážitky související s kojením, jimiž trpělo 950 dívek ze sledovaného vzorku; do druhé kategorie události zahrnující vztah matky a dítěte (450 dívek) a do třetí události, které souvisejí se vztahem dítěte k okolnímu světu, například prožitky z inkubátoru (958 dívek).



Autoři: iDNES.cz , ČTK


<br><img src="http://mufin.fi.muni.cz/profimedia/bigImages/0070110493" height=200><img src="http://mufin.fi.muni.cz/profimedia/bigImages/0002219952" height=200><img src="http://mufin.fi.muni.cz/profimedia/bigImages/0008054972" height=200><img src="http://mufin.fi.muni.cz/profimedia/bigImages/0005193513" height=200><img src="http://mufin.fi.muni.cz/profimedia/bigImages/0042395068" height=200><h1>14329</h1>Kariéra českého lupiče v Bavorsku ztroskotala na stoleté babičce



Téměř stoletá Němka zahnala na útěk šestatřicetiletého Čecha, který se tento týden vloupal do jejího domu v regionu Horní Franky na severovýchodě Bavorska. Lup nechal na místě a brzy poté ho dopadla policie.



Muž se zaměřoval na okrádání seniorů.  |



Čech pronikl přes otevřenou branku na zahradu a odtud se vloupal do domu, uvedla bavorská policie.



Zde ho přistihla devětadevadesátiletá majitelka domu a neohroženě ho zahnala na útěk. Malý zmatek vyvolala policie, která použitím slova Gehilfe naznačila, že se seniorkou byl pečovatel ( viz tisková zpráva ). Byla to ale hůl či jiná pomůcka k chození (Gehhilfe), jak později uvedla německá média.



Muž nechal na místě celou svou kořist, krátce poté ho ho zadržela policie. Během vyšetřování vyšlo najevo, že na něj již v Německu vydali zatykač. Podle obvinění totiž před asi dvěma týdny společně s několika komplici přepadli starého muže v bavorském regionu Horní Falc a oloupili ho o peníze a hodinky.



Autoři: ČTK , iDNES.cz


<br><img src="http://mufin.fi.muni.cz/profimedia/bigImages/0070658845" height=200><img src="http://mufin.fi.muni.cz/profimedia/bigImages/0048143763" height=200><img src="http://mufin.fi.muni.cz/profimedia/bigImages/0048935998" height=200><img src="http://mufin.fi.muni.cz/profimedia/bigImages/0050381937" height=200><img src="http://mufin.fi.muni.cz/profimedia/bigImages/0002301346" height=200><h1>02738</h1>Za uplácení při konkurzu na Rybenor padly tresty vězení



Okresní soud v Liberci dnes potrestal za přijímání úplatku tři společníky firmy PROF, která byla správcem konkurzní podstaty zkrachovalé společnosti Rybenor. Janu Zedníčkovi udělil tři roky vězení, Jaromíru Vaškovi a Vladislavu Petrovičovi 2,5 roku vězení.



Společníci firmy PROF skončí za mřížemi. Přijali půlmilionový úplatek. |



Podle obžaloby převzal Zedníček půl milionu korun od právníka norské firmy Tonsberg Brygge AS a na oplátku potvrdil, že kvůli úpadku Rybenoru utrpěla škodu bezmála 39 milionů korun.



Firma se zabývala zpracováním masa a masných výrobků. Firma PROF jako správce věřitelů mohla rozhodovat o nárocích věřitelů.



Autoři: fih Filip Horáček , ČTK


<br><img src="http://mufin.fi.muni.cz/profimedia/bigImages/0002807129" height=200><img src="http://mufin.fi.muni.cz/profimedia/bigImages/0054395635" height=200><img src="http://mufin.fi.muni.cz/profimedia/bigImages/0002662170" height=200><img src="http://mufin.fi.muni.cz/profimedia/bigImages/0007783879" height=200><img src="http://mufin.fi.muni.cz/profimedia/bigImages/0010253790" height=200><h1>00623</h1>Češi chtějí kvůli krizi levnou dovolenou. Jedou do Bibione



Češi mění své dovolenkové návyky. Ubývá lidí, kteří si kupují letecký zájezd. Raději jedou autem k nejbližšímu moři. Oblíbeným střediskem je například italské Bibione. Kdo k moři letí, vybírá si častěji lacinější hotel. Současně se zkracuje doba dovolené na týden.



Přecpané pláže v Bibione lidé za krize vydrží. . |



Stanislav Gross tam vždycky jezdil rád. I když sociálnědemokratický expremiér vlastní apartmá na Floridě, na dovolenou k moři vyráží mnohem blíž – do italského Bibione.



"Do Bibione jezdíme s partou přátel a dětmi každý rok. Je to tam fajn," napsal Gross MF DNES a potvrdil, že tam zamíří i letos.



Bibione si jako levnější letovisko oblíbili Češi v první polovině 90. let. Ovšem letos bude na bibionských plážích češtiny opět více. Kvůli krizi lidé šetří na dovolené a vybírají moře, které je nejblíž. "Omezují se v kvalitě i délce pobytu," říká mluvčí Cestovní kanceláře Fischer Dan Plovajko.



Na čem lidé šetří



Kupují kratší zájezdy. Ještě předloni chtěli nejčastěji odjet na 10 až 12 dní, dnes volí 8 dní.

Vybírají levnější hotely, a pokud chtějí zůstat u stejného počtu hvězdiček, koupí si zájezd v levnější zemi.

Radši jedou autem do Itálie nebo Chorvatska než letadlem do Španělska či Řecka.

Více plánují a zájezd si kupují dopředu se slevou. V oblibě se rovněž drží zájezdy na poslední chvíli.

Nakupují přes internet, loni se takto prodal každý čtvrtý zájezd. Ještě předloni stála průměrná dovolená 14 900 korun, loni to bylo o 400 korun méně.



Češi, kteří si nechtějí dovolenou odepřít a trvají alespoň na týdnu u moře, volí spíše úspornou variantu: jedou autem na místo, které je co nejblíže, tedy sever Itálie nebo Chorvatska.



"Také míříme do Bibione. Je to nejblíž, osm hodin po dálnici. Možná se tam chci vrátit i ze sentimentu, po revoluci jsem tam byla čtyřikrát po sobě a od té doby nikdy," říká dvaatřicetiletá Pavla Turečková, která vyrazí k moři s manželem a dvěma dětmi. Naposledy byli na dovolené ve Španělsku – letadlem.



Krize donutila více lidí přesednout z letadla do auta. "Až do předloňska počet leteckých zájezdů neustále narůstal. Předloni prodej klesl o třicet procent, tito lidé většinou odjeli na dovolenou autem. Letos to bude podobné," říká viceprezident Asociace českých cestovních kanceláří a agentur Tomio Okamura. Nečeká, že by to tak už zůstalo.



Češi se zřejmě zase vrátí do letadel, až krize pomine. "Takové Bibione, to je výchylka, krizový scénář, ne trend do budoucna," dodává Okamura.



Ještě předloni prodaly cestovní kanceláře 2,3 milionu zájezdů za 15 miliard korun, loni prodej klesl na 1,95 milionu zájezdů za 12 miliard.



Tři hvězdičky místo pěti



Na dovolené lidé šetří i jinak. "Zkracují si ji o tři až pět dní," říká analytik cestovního ruchu Jaromír Beránek z Mag Consulting. Cestovní kanceláře uvádějí, že nejvíce jdou na odbyt týdenní pobyty, dříve to byly deseti- až dvanáctidenní.



Podle Beránka utratí letos průměrná domácnost za cestování o pět až sedm procent méně. Uskrovňují se i ti, kteří jedou dále než do Chorvatska a zůstávají u letecké dopravy.



"Místo pětihvězdičkového hotelu all inclusive na Kanárských ostrovech jdou do tříhvězdičkového a platí si jen polopenzi. Nebo letí do Turecka," říká Dan Plovajko z cestovní kanceláře Fischer.



Jiná sorta lidí, která trvá na počtu hvězdiček, jede do "levnější" země. "Když je někdo zvyklý na čtyřhvězdičkový hotel ve Španělsku, pojede i letos do čtyřhvězdičkového, ale třeba do Bulharska," doplňuje obchodní ředitel Exim Tours Jan Koláčný.



Krize omezila cestování střední třídy. Luxusních dovolených od 50 tisíc korun výš se prodává pořád stejně. "Klientela těchto zájezdů krizi nepocítila," dodal Koláčný.



Autoři: Jana Syslová , Markéta Paráčková


<br><img src="http://mufin.fi.muni.cz/profimedia/bigImages/0049022060" height=200><img src="http://mufin.fi.muni.cz/profimedia/bigImages/0007704232" height=200><img src="http://mufin.fi.muni.cz/profimedia/bigImages/0007864294" height=200><img src="http://mufin.fi.muni.cz/profimedia/bigImages/0010418538" height=200><img src="http://mufin.fi.muni.cz/profimedia/bigImages/0051965566" height=200><h1>01911</h1>Microsoft vábí do Prahy nejlepší mozky na mobily



Softwarový kolos Microsoft postaví v Praze centrum pro podporu mobilních technologií. Z něj bude poskytovat technickou podporu předním evropským mobilním provozovatelům, jejich zákazníkům a výrobcům mobilních zařízení.



Vývojáři budou připravovat nové mobilní služby. |



Jeho ředitelem bude Jan Šebek, dosavadní šéf divize služeb v Microsoftu.



Vytvořením centra chce Microsoft podpořit platformu Windows Mobile v Evropě. Hlavním úkolem centra je posílit podporu a spolupráci při vývoji nových mobilních produktů a služeb.



"Střední a východní Evropa představuje důležitý rychle rostoucí region a ideální místo pro rozšíření sítě center technické podpory. Mobilní technologie jsou velkou konkurenční výhodou Evropy v globální ekonomice," řekl Jan Mühlfeit, viceprezident pro strategii v regionu Evropa, Střední Východ a Afrika.



Centrum začne v Praze poskytovat služby mobilním provozovatelům v lednu 2007. Firma už začala budovat tým odborníků. Zpočátku plánuje zaměstnat patnáct lidí, další počet pracovníků se bude odvíjet i od poptávky po službách.



Podle vedení společnosti se počet zaměstnanců může rozrůst až na několikanásobek, zájem je ale pouze o nejšpičkovější odborníky. Výši investice Microsoft nezveřejnil.



Autoři: MF DNES , iDNES.cz , tys, ven


<br><img src="http://mufin.fi.muni.cz/profimedia/bigImages/0054129191" height=200><img src="http://mufin.fi.muni.cz/profimedia/bigImages/0008277534" height=200><img src="http://mufin.fi.muni.cz/profimedia/bigImages/0056224351" height=200><img src="http://mufin.fi.muni.cz/profimedia/bigImages/0009473642" height=200><img src="http://mufin.fi.muni.cz/profimedia/bigImages/0009137653" height=200><h1>09399</h1>Sháníme pronájem dělohy pro naše dítě. Zn.: cena dohodou



O náhradních matkách se psalo leccos. Že indické ženy pronájmem dělohy vydělávají na přežití nebo o homosexuálním páru, který bude nyní vychovávat čtyřčata. V Česku je však náhradní mateřství nelegální. Proč?



Bezdětní v Česku si zatím pronajmout dělohu nemohou |



MĚLO BY BÝT NÁHRADNÍ MATEŘSTVÍ LEGÁLNÍ? HLASUJTE ZDE



"Dobrý den, je mi 30 let a přišla jsem o dělohu. Hledáme s manželem ženu, která by nám donosila dítě." Nebo: "Jsem vdaná 10 let, bohužel dítě sama porodit nemůžu - nejde to fyzicky. Jediné, co můžu - najít někoho, kdo to udělá za mě." I na takové příspěvky narazíte po zadání termínu "náhradní matka" do internetového vyhledávače.



Náhradní mateřství je jednou z variant pro ty, kteří nemohou mít vlastní děti jak přirozenou cestou, tak klasickými metodami asistované reprodukce, například umělým oplodněním. Tento postup, který vyhledávají především ženy bez dělohy, homosexuálové nebo "svobodní otcové", je ovšem zakázán téměř v celé Evropě především kvůli etickým, psychologickým a legislativním otázkám, které vyvolává.



Zkuste si jednoduše odpovědět na ty následující:

1. Kdo je skutečná matka dítěte, ta, která mu poskytla svoji genetickou informaci, nebo ta, která jej odnosila a porodila?

2. Jaký vliv má na náhradní matky fakt, že se musejí dítěte vzdát?

3. Lze bránit takové ženě v tom, aby si dítě ponechala?

I kvůli těmto sporným aspektům je náhradní mateřství zatím nelegální také v České republice.



Přitom z hlediska medicíny je to metoda velice jednoduše proveditelná. Lékaři ženě vpraví do těla cizí uměle oplodněné vajíčko s tím, že ona plod donosí, porodí a dítě potom odevzdá jeho genetickým rodičům. Existuje samozřejmě i varianta, kdy biologickým rodičem je pouze jeden z nich, tedy otec. Tento úkon je často spojován s finanční odměnou, ovšem motivem náhradních matek může samozřejmě být pouhá touha pomoci někomu, kdo velice touží po dítěti. Jsou známé případy, kdy ženě dítě donosí její příbuzná nebo kamarádka.



Trošku jiný scénář ale na vlastní kůži zažil jistý belgický pár. S náhradní matkou se dohodl, že za částku deset tisíc eur, tedy asi 270 tisíc korun, se žena nechá uměle oplodnit mužovým spermatem a dítě páru po porodu dá. Žena otěhotněla, ale našla si pomocí internetového inzerátu nizozemský pár, který jí zaplatil ještě o padesát tisíc eur navíc a kterému dítě nakonec "prodala". Belgičanům se přitom snažila namluvit, že potratila, ti jí to ovšem neuvěřili a o celý případ se začaly zajímat veřejnost i média. Náhradní matce nyní hrozí stíhání za obchod s lidskými bytostmi. O holčičku Donnu se oba páry soudí, dítě zatím zůstává u toho nizozemského.



Čeští odborníci jsou většinou pro legalizaci



"Nemám zcela vyhraněný názor. Chápu pocity žen (párů), které jinou cestou nemohou mít svého genetického potomka, ale převažují u mne obavy z dopředu obtížně odhadnutelných problémů například v psychické, sociální nebo právní oblasti," říká doktor Jan Šulc z Centra reprodukční medicíny Gest v Praze. "K legalizaci se tedy v současnosti spíše nepřikláním," dodává.



Doktor Šulc je ovšem jeden z mála. Většina oslovených českých specialistů na asistovanou reprodukci se vyjádřila pro náhradní mateřství. I přes možné komplikace. "Když léčíte neplodnost, tak jste pro to, aby tito lidé dítě měli. Naše klinika je první a zatím také nejaktivnější v metodě dárcovství vajíček, a tak se s žádostmi o náhradní mateřství setkáváme poměrně často, asi dvakrát do měsíce," popisuje ředitel brněnského Reprofitu doktor Marek Koudelka.



Doktorka Jitka Řezáčová z ústavu Péče o matku a dítě v pražském Podolí zase nakousla jiné téma. "Nyní se řeší možnost, že by náhradní matka mohla dítě geneticky ovlivnit, i když není jeho biologickým rodičem. Je to zatím úplně neprobádané území, ale i takový názor se objevil."



Podle doktora Koudelky může dojít k určitému buněčnému transferu, ovšem chromozomy, které nesou genetickou informaci, jsou jednoznačně biologických rodičů. "Neumím si představit, jak by náhradní matka mohla změnit genetickou výbavu, tedy chromozomy plodu," zpochybňuje tuto teorii rovněž doktor Šulc.



Asi nejpropracovanější systém, který z institutu náhradního mateřství udělal fungující obchod, má USA, například Kalifornie, Arkansas nebo Texas. Existují zde společnosti, které zprostředkovávají náhradní mateřství, zákony, které chrání všechny strany, a pořadníky čekajících na dítě i náhradních (surogátních) maminek.



Ve většině amerických států ale není náhradní mateřství nijak právně ošetřeno. Neplatí tam tedy vyložený zákaz, ale také neexistují žádné právní vztahy mezi zúčastněnými. Legální matkou, tedy tou, která je zapsána v rodném listě dítěte, se tak stává žena, která dítě porodila. Na tomto principu stojí i český Zákon o rodině, a náhradní mateřství je proto u nás oficiálně neuskutečnitelné.



Velkou debatu v rámci Evropské unie vyvolal v roce 2005 reprezentant Velké Británie Michael Hancock, který podal návrh na legalizaci náhradního mateřství. Výbor Rady Evropy pro otázky sociální, zdravotní a záležitosti rodiny ho ale neschválil a toto téma se od té doby znovu neotevřelo.



Největším problémem je psychika, potom peníze



Asi největším problémem u náhradního mateřství je jeho psychický dopad na všechny zúčastněné. U ženy, která takto otěhotní, může zafungovat prostý mateřský pud a ona se potom nemusí chtít dítěte vzdát. Stalo se třeba, že žena dítě nejen nevydala rodičům, kteří na něj čekali, ale zažádala otce také o alimenty. V jiném případě zase náhradní matka podstoupila bez vědomí genetických rodičů interrupci, když zjistila, že by se dítě narodilo postižené.



Dalším sporným momentem jsou peníze. Je "koupě a prodej" dítěte etická záležitost? Nehrozí nebezpečí, že se institut náhradního mateřství zvrhne v obyčejný byznys, ve kterém půjde místo pomoci bezdětným jen o výdělek? Například v Indii jsou surogátní matky mnohem levnější než třeba ve Spojených státech a objevily se i případy, kdy si ženy, které mohou mít děti přirozenou cestou, raději zaplatily náhradní matku, aby nemusely projít těhotenstvím.



Přesto si lze dělohu surogátní matky v některých evropských zemích legálně pronajmout. Tak například na Ukrajině či v Rusku existuje mnoho společností, které tento úkon za peníze zprostředkovávají. Jde to i ve Velké Británii, ovšem čekací lhůty jsou v současné době nekonečně dlouhé. Naopak v Řecku, Francii, Dánsku a Nizozemí je vysloveně zakázáno, aby žena dělala náhradní matku za finanční odměnu.



Dobrou zprávou jsou ale určitě studie, podle nichž rodiče, kteří získali dítě díky náhradní matce, prokazují často mnohem větší zájem o svého potomka než ti, kterým se narodil normálně. Voňavé miminko totiž pro některé představuje ten největší sen, o kterém si už mysleli, že se nikdy nesplní.



Autoři: iDNES.cz , Hana Biriczová


<br><img src="http://mufin.fi.muni.cz/profimedia/bigImages/0002117262" height=200><img src="http://mufin.fi.muni.cz/profimedia/bigImages/0029453387" height=200><img src="http://mufin.fi.muni.cz/profimedia/bigImages/0008729441" height=200><img src="http://mufin.fi.muni.cz/profimedia/bigImages/0000813237" height=200><img src="http://mufin.fi.muni.cz/profimedia/bigImages/0004843248" height=200><h1>01113</h1>Tři rakouská střediska, kde si skvěle zalyžujete bez front



Ne každý je milovníkem velkých, přelidněných alpských skiareálů, které někdy připomínají továrny na lyžování. Nabízíme vám tři klidná rakouská střediska s pohodovou atmosférou a dobrým lyžováním - Dachstein West, Galtür a Diedamskopf.



Rakousko, Krippenstein |



Dachstein West: pro rodiny i freeridery



Pro našince nejblíž je středisko Dachstein West. Kabinkové a sedačkové lanovky z údolních středisek zpřístupňují mírné až středně prudké stráně do výše 1 600 m n. m.



Vrcholové partie, kterými proudí většina sjezdovek, jsou řídce porostlé – tedy prostorné a zároveň relativně chráněné před větrem. Obtížnostní skladba tratí odpovídá pahorkatému terénu, čili v areálu vládne pohodová červená v délkách okolo jednoho kilometru.



Delší sjezdy spadají v lesním průseku do údolí – hojně sjížděná červená se sportovnějšími úseky podél kabinky Zwieselalm, široká červená z Hornspitzu do Russbachu nebo podobná podél dvou šestisedaček do Gosau.



Nejkvalitnější sněhové podmínky bývají díky severozápadní orientaci svahu a dělům v Russbachu, zasněžované jsou také tratě v Annabergu, sjezd do Gosau a údolní sjezd ze Zwieselalmu.



Náročnější jezdec najde dvě černé varianty z vrcholků Törleck a Aussichtsberg, vyžít se mohou i vyznavači sjezdařské turistiky: z Hornspitzu nad Gosau a Russbachem se střídavě po obou stranách centrálního hřebene dostanou až na úpatí Riedlkopfu, za nímž leží Astauwinkel a přes nižší vrcholek Kopfberg ještě nejvzdálenější nástupní středisko – Annaberg.



Komu by nestačil tento poklidný resort, může se vypravit do pár kilometrů vzdáleného Krippensteinu, který je vyhlášený svými freeridy. Středisko má pouze dvě upravované sjezdovky, jednu asi 1 km dlouhou spíše začátečnickou, druhou vedoucí do údolí v délce 11 km. Její střední pasáž a úplný konec je na pomalém sněhu nutné odpíchat, ale jinak se jedná o na můj vkus velice pěknou červenou sjezdovku. Zbytek terénu je ponechán napospas živlům.



Krippenstein



Zajímavostí je, že Krippenstein je pravidelně zásobován nadprůměrnými přívaly sněhu. I to je důvod, proč se sem freerideři sjíždějí nejen z Rakouska.



Večery nebo odpočinkový den můžete strávit v (pre)historickém Hallstattu.



DACHSTEIN WEST



Nadmořská výška střediska: 780-1 650 m n. m.

(Krippenstein: 608-2 100 m n. m.)

Délk a sjezdovek: 75 km

Vzdálenost z Prahy: 380 km

z Brna: 442 km

Více info:

www.dachstein.at

www.krippenstein.com



Galtür: tma pod svícnem



Doslova ve stínu mondénního Ischglu leží středisko Galtür. Projedete již zmiňovaným Ischglem a na samém konci údolí (horská silnice Silvretta je v zimě uzavřená) obklopeném třítisícovkami Verwall, Silvretta a skupinou Samnaun najdete ve výšce 1 536 m n. m. malé středisko s perfektně vyžehlenými sjezdovkami, které je jedním z nejlépe sněhem zásobených středisek Rakouska.



Kromě převahy červených sjezdovek (mimo ně jsou zde tři černé a jedna modrá) se zde můžete do sytosti vyřádit ve volném terénu. Ne že by to tady byl freeridový resort, ale možností je tady dost zejména pro začátečníky a méně náročné freeridery. Těm stačí poodjet ze sjezdovky nebo se bezpečně vyřádit na vyznačených lyžařských cestách, tzv. ski routes, ke kterým se dostanou pohodlně a bez námahy z horních stanic lanovek.



Když zrovna není prašan (to se tady moc často nestává), můžete využít služeb snowparku. Na středisko těchto rozměrů je park poměrně velkorysý, i to svědčí o tom, že se zde nezaměřují jen na rodinnou klientelu. Kromě toho je zde k blbnutí nespočet převějí, žlábků, korýtek, hřebínků a nevímjakých přírodních útvarů sněhem zavátých.



GALTÜR



Nadmořská výška střediska: 1 600-2 300 m n. m.

Délka sjezdovek: 40 km

Vzdálenost z Prahy: 590 km

Vzdálenost z Brna: 700 km

Více info: www.galtuer.com



Diedamskopf: sněhová galaxie



I v Rakousku najdete místa, kde ráno na parkovišti neuslyšíte češtinu hned z vedlejšího auta. Pokud mi nevěříte, rozevřete mapu na stranách s nejzápadnější spolkovou zemí – Vorarleberskem. Pod tímto pojmem se každému vybaví luxusní střediska v okolí Arlbergpassu nebo rozeklané panorama Silvretty, ale v severozápadní části nazývané Bregenzerwald najdete shluk malých středisek, z nichž druhým největším je Diedamskopf se 44 km sjezdovek.



Na mapě jsou rovnoměrně zastoupeny modré a červené doplněné o pět černých sjezdů. Nejdelší je téměř pětikilometrový sjezd k dolní stanici lanovky, ale ani ostatní pisty nejsou podměrečné. Dobrá polovina z nich spadá do rozmezí jeden až dva km. Kromě dvou vleků zde najdete jen samé pohodlné a moderní sedačky a osmikabinu. Za zmínku stojí perfektní snowpark, který by mohlo závidět lecjaké velké středisko.



Jedničkou co do délky sjezdovek a hlavně co do jistoty sněhové nadílky je v Bregenzerwaldu Warth-Schroecken. Kromě modrých svahů je tu i dostatek červeně a černě značených sjezdů - až na dětské vleky na dojezdech, obsluhovaných výhradně sedačkovými lanovkami.



Warth – Schroecken je Mekkou pro freestylery, kteří propadli blbnutí v prašanu. Konfigurace terénu je zde pro ně nadmíru příznivá a sněhová nadílka bohatá. Nádherné terény zde najdou i freerideři, ale těm ortodoxním bude pravděpodobně k dokonalé spokojenosti scházet pár výškových metrů. Kromě těchto dvou středisek najdete v Bregenzerwaldu ještě několik malých, vhodných spíše pro rodinné lyžování.



Za zmínku určitě stojí i od "tyrolského" Rakouska odlišná architektura, ve které je velmi častá kombinace tradičních prvků s moderními technologiemi. Rozhodně si nenechte ujít místní sýry a další speciality.



DIEDAMSKOPF



Nadmořská výška střediska Diedamskopf: 850-2 060 m n. m.

Warth – Schroecken: 1 500-2 050 m n. m.

Délka sjezdovek Diedamskopf: 44 km

Warth – Schroecken: 66 km

Vzdálenost z Prahy: 610 km

Z Brna: 810 km

Více info:

www.bregenzerwald.at

www.diedamskopf.at

www.snowworld.at



Autoři: pro iDNES.cz , LUBOMÍR SUŠILA - šéfredaktor časopisu Freeski, redaktor SNOW.CZ


<br><img src="http://mufin.fi.muni.cz/profimedia/bigImages/0004552268" height=200><img src="http://mufin.fi.muni.cz/profimedia/bigImages/0010165198" height=200><img src="http://mufin.fi.muni.cz/profimedia/bigImages/0003313496" height=200><img src="http://mufin.fi.muni.cz/profimedia/bigImages/0011995251" height=200><img src="http://mufin.fi.muni.cz/profimedia/bigImages/0004980014" height=200><h1>00744</h1>Jak si vybrat správné běžky? Poradíme



Běžky zažívají v posledních letech celosvětový boom. K současným trendům patří zkracování lyží, využívání nejmodernějších technologií i materiálů (masivně se používá karbon) a odlehčování výstroje při zachování, či zlepšení funkčních vlastností. Dnes vám poradíme, jak si běžky správně vybrat.



Běžkař |



Jedním z nejvýraznějších trendů, který nerozhodným jistě zamotá hlavu, ale jednostranněji orientovaným situaci naopak ulehčí, je nástup specializace.



Lyže se dnes nedělí jen podle stylu, ale objevují se jejich další kategorie jako například sportovní, fitness, telemarské, back country, dámské (např. Madshus či Salomon je dovedl do dokonalosti i designem a odpovídající řadou doplňků včetně bot). Důvod? Samozřejmě zisk, a ruku v ruce s tím i snaha výrobců oslovit svými produkty co nejširší veřejnost.



Typ Fitness. Řada Balanze od Atomicu je vytvořena pro ženy preferující aktivní životní styl před výkony a polykáním kilometrů. Poslání odpovídá i design.

Foto: Atomic



Při výběru na délce záleží



Nejprve je nutné si rozmyslet, k čemu budete běžecké lyže používat. Potřebujete závodní, sportovní či rekreační lyže? Budete je používat převážně na upravených tratích nebo ve volném terénu? Od všech těchto údajů se odvozuje doporučení pro konkrétního lyžaře.



Velmi obecně lze říci, že lyže pro klasický způsob běhu doporučujeme v délce 20-30 cm nad výšku lyžaře. Pro bruslařský způsob pak 5-15 cm nad výšku postavy (je to pouze orientační doporučení, mnozí zdatní lyžaři preferují i rozdíl 20 cm). Pokud chcete lyže univerzální (označované také jako “kombi” či “duatlon”), doporučená délka převyšuje běžce o 10-25 cm podle toho, který způsob běhu lyžař upřednostňuje.



Odpíchnout byste se měli i od šířky lyže. Pro rekreační lyžování, kdy lyžujete často mimo pevnou stopu, je výhodné zvolit lyže se šířkou 47 mm nebo širší. Sportovní a závodní lyže mají nejčastěji rozměr 45mm a méně.



U všech kategorií běžek se objevuje stranové krojení lyže, které napomáhá přímému rychlejšímu kroku i mimo stopu, dostatečné stabilitě i optimálnímu rozložení tlaku v místech kontaktu se sněhem.



Důležitou informací je rovněž vaše váha. Zjednodušeně lze říci, že čím je lyžař těžší, tím potřebuje tvrdší lyži, jelikož běžky by se neměly prošlápnout. Většina výrobců však již dnes informuje o předpokládané váze lyžaře pro tu či onu lyži.



S šupinami, nebo bez?



”Šupinové” lyže mají tradičně mnoho odpůrců i příznivců, přesto je mají v nabídce všichni přední výrobci (Atomic jimi například vybavil celou modelovou řadu Motion). Skluznice těchto lyží má vyfrézované nebo vylisované výstupky ve tvaru “šupin”, odtud obecně rozšířený název. Šupiny se při odrazu zaříznou do sněhu a zabrání proklouznutí.



Nejlepší výkon takové lyže je za proměnlivých sněhových podmínek při teplotě kolem nuly. V posledních letech je používají i závodníci, nastupující za velmi problematických mazacích podmínek do klasického závodu.



Nevýhodou “šupinových” lyží je zvýšená hlučnost, horší skluz, nepoužitelnost na příliš měkkém povrchu (čerstvý prašan) i příliš tvrdém sněhu (firn, led). ”Šupiny” by se nikdy neměly mazat tradičním stoupacím voskem!



Šupinová skluznice zblízka, Salomon



Sportovní "Bohemka" od nejznámějšího českého výrobce lyží Sporten je dostatečně tvrdá, a vyhovuje proto náročným sportovcům s razantním stylem jízdy nebo všem těžším lyžařům, pro které jsou běžné lyže příliš měkké.



Ženská lyže na bruslení od firmy Madshus Terra W Skate má zvýšené hrany, což podporuje stabilitu



Boty a vázání



Co se týče bot a vázání, vždy je lepší si vybrat boty, které vám budou bezvadně sedět a až k nim si pořídit i vázání dle daného typu bot. Pokud jste rekreační běžec, bota by vám měla být především pohodlná a měla by poskytovat dostatečný tepelný komfort.



Podobně jako běžky i boty se vyrábí univerzální, pak nízké a lehké jen na sportovní a závodní klasiku a vyšší a pevnější v kotníku na bruslení.



V botách se vždy projděte a zkuste imitovat pohyb při běhu na lyžích, abyste se mohli lépe rozhodnout. Sportovní a závodní bota by měla být těsnější - pro maximální kontrolu a přenos síly při odrazu.



V současnosti existují pro “hobíky” pouze dva životaschopné systémy. Jsou to norská Rotefella se systémem NNN a Salamon se systémem SMS.



Pro aktivní či závodní lyžaře nabízí Rottefella vychytaný NIS, který garantuje těsný kontakt mezi lyží a vázáním, čímž zajišťuje optimální stabilitu, ovládání lyže i odraz.



Salomon zase nabízí profesionální verzi SNS – Pilot, tento systém podešev - vázání je spojen přes dvě osy na podešvi a nemá v přední části gumový flexor.



Běžecké hole



Běžecké hole mají různé doporučené délky podle použití. Vezmeme-li jako vodítko opět výšku postavy lyžaře, pak hole pro klasický způsob lze doporučit asi o 30-35 cm pod výšku postavy (přibližně po ramena), pro bruslařský způsob o 20-25 cm pod výšku postavy lyžaře. Pokud má lyžař jedny univerzální hole - ty by měly být délkově někde mezi.



Delší hole spíše uplatní ten, kdo má silné paže a opačně. Pro rekreační a sportovní lyžaře doporučujeme hole ze slitin hliníku (nižší cena, vyšší hmotnost, solidní životnost).



Tak už víte, alespoň částečně, jak na to? Každopádně rada na závěr - pokud chcete vybrat opravdu dobře, nakupujte ve specializovaných obchodech s individuálním přístupem k zákazníkovi - např. Nyč - Sport v Liberci, Miloš Bečvář M2 sport ve Strakonicích, Harfa Sport v Praze, či obě česká Fischer Racing Centra v Karlových Varech a Jilemnici.



Vázání NIS nabízí optimální stabilitu, lepší odraz i ovládání lyže

Foto: Rottefella



Mathias Frederiksson si prohlíží letošní novinku letošní novinku - unikátní systém SNS Pilot Classic



V příštím díle seriálu se seznámíme s mazáním běžek - vzhledem k současným špatným sněhovým podmínkám ho přineseme v pravý čas.



Jaroš Řehořek, Karolína Pilařová, NORDICmag



Autor: iDNES.cz


<br><img src="http://mufin.fi.muni.cz/profimedia/bigImages/0070663865" height=200><img src="http://mufin.fi.muni.cz/profimedia/bigImages/0013318458" height=200><img src="http://mufin.fi.muni.cz/profimedia/bigImages/0013134824" height=200><img src="http://mufin.fi.muni.cz/profimedia/bigImages/0010202536" height=200><img src="http://mufin.fi.muni.cz/profimedia/bigImages/0042134790" height=200><h1>02843</h1>Nová éra bankovnictví. Prim začínají hrát sociální sítě a srovnávače



Bankovní instituce ve vyspělých zemích Evropy zaznamenaly proti loňskému roku pokles důvěry běžných klientů. Naopak Češi svým bankám věří a na situaci bankovního sektoru pohlížejí s velkým optimismem.



Stále více lidí se k bankovním službám i produktům vyjadřuje na sociálních sítích.  |



"Zatímco v západní Evropě vládne skepse, čeští klienti vnímají české banky spíše jako bezpečný přístav. Měřeno pohledem za posledních 12 měsíců je český bankovní sektor, s výjimkou Turecka a Ruska, vnímán klienty nejoptimističtěji v celé Evropě. Češi bankám stále důvěřují a netrápí je výrazně ani makroekonomické podmínky," říká Pavel Riegger ze společnosti Ernst & Young.



Přečtěte si



Čechy štvou poplatky i to, že banky neznají jejich potřeby.



V Evropě svým bankám věří nejméně Portugalci, Italové, Řekové, Španělé i Maďaři. Pokles důvěry v bankovní sektor byl v těchto zemích zaznamenán zhruba u sedmi až osmi lidí z deseti. Lidé jsou nespokojeni hlavně s makroekonomickými podmínkami. V Čechách je s makroekonomickým vývojem nespokojena jen třetina lidí. Vyplývá to z mezinárodního průzkumu společnosti Ernst & Young.



To pro klienty bank ve Velké Británii a Nizozemí je hlavním důvodem nespokojenosti chování managementu bankovních ústavů. Přitom to byly peníze daňových poplatníků, které banky zachránily od krachu.



Hlas klienta je víc slyšet, i díky sociálním sítím



Čeští klienti bank nejsou spokojeni s poradenstvím bank. Asi i proto, že financím stále příliš nerozumí a jejich finanční gramotnost je zatím poměrně nízká, dají hodně na osobní doporučení. Podobně jsou na tom i klienti z ostatních států. Pro 71 procent lidí z celého světa jsou doporučení rodinných příslušníků a přátel dokonce hlavním zdrojem informací o bankovních produktech.



Ovšem nejenom rady blízkých přátel, ale i rady přátel ze sociálních sítí jsou stále častěji inspirací pro více než polovinu dotázaných klientů. Hledají informace hlavně tehdy, když se rozhodnou změnit banku či sjednat nové produkty. Dokonce třetina respondentů využívajících sociální sítě se jejich prostřednictvím aktivně vyjadřuje k používaným bankovním službám.



Znatelný je rozdíl ve využití sociálních sítí, diskusních fór a srovnávacích portálů mezi západní a východní Evropou, přičemž je to právě střední a východní Evropa, kde jsou tato média využívána výrazně více.



Celosvětově používá sociální sítě, diskusní fóra a srovnávací portály 37 procent lidí. V Česku je to dokonce téměř každý druhý dotázaný.



Srovnávací portály získávají na významu



Významnou roli při získávání informací hrají také srovnávací internetové portály.



"Klienti se při výběru nejoptimálnějšího finančního produktu nebo služby už zdaleka neradí jen se svou bankou. Druhým nejvýznamnějším zdrojem informací jsou srovnávací portály. Tento fenomén, před pěti lety ještě prakticky neznámý, je dnes využíván častěji než bankovní poradci. Podlehli mu i Češi," říká Pavel Riegger.



Pro banky je chování klientů na internetu velmi cennou informací. Mohou tak získat velmi cennou zpětnou vazbu o úrovni svých služeb právě sledováním sociálních sítí a komentářů klientů na různých fórech a srovnávacích webech.



Autor: Barbora Buřínská


<br><img src="http://mufin.fi.muni.cz/profimedia/bigImages/0010635986" height=200><img src="http://mufin.fi.muni.cz/profimedia/bigImages/0055002553" height=200><img src="http://mufin.fi.muni.cz/profimedia/bigImages/0051025999" height=200><img src="http://mufin.fi.muni.cz/profimedia/bigImages/0008054700" height=200><img src="http://mufin.fi.muni.cz/profimedia/bigImages/0009166804" height=200><h1>03245</h1>Nový rekord v sazbách hypoték: prosincový průměr je 3,17 procenta



Ač se to zdá neuvěřitelné, úroky u hypoték mají ještě kam padat. Z listopadových 3,25 procenta klesla průměrná úroková sazba hypoték za prosinec na 3,17 procenta. Sazby jsou rekordní od roku 1995.



Průměrná úroková sazba hypoték dosáhla v prosinci 2012 opět dalšího minima 3,17 procenta. Průměr za celý loňský rok byl 3,52 procenta.  |



Za poslední rok, jak uvádí server Hypoindex.cz , padl rekord už pošesté. Důvodem dalšího poklesu byly podle Josefa Rajdla, analytika společnosti Fincentrum, především vánoční akční nabídky bank.



Zatímco úroky jsou nejníže, nejvyšší hodnoty za loňský rok dosáhly objemy půjčených peněz, a to 13 miliard korun. Navýšila se také průměrná výše úvěru na 1 712 611 korun.



Průměrná úroková sazba byla za celý loňský rok 3,52 procenta. Pro srovnání, v roce 2011 byla průměrná sazba bez rozdílu fixace 4,04 procenta a v roce 2010 dokonce 4,9 procenta.



Banky loni poskytly 60 461 hypotečních smluv v celkovém objemu 123,211 miliard korun. Podle odborníků z Hypoteční banky tak jde po roce 2007 o druhý nejúspěšnější rok v historii českého hypotečního trhu. Lidé loni hypotékami nejvíce financovali koupi starších nemovitostí, ve velkých městech starší byty do 60 m² a v obcích starší rodinné domky o velikosti do 135 m².



Hypoteční splátka je nižší než nájem



Nízké úroky a nízké splátky znamenají i další fakt. Podle údajů společnosti M&M reality vychází nyní ve všech sledovaných oblastech České republiky výhodnější platit měsíční splátky hypotéky než nájem.



"Nejvíce se vyplatí koupit byt v Ústí nad Labem. Tam vychází největší rozdíl mezi měsíční splátkou nájemného a splátkou hypotéky. Ta by pro byt 2+1 za 650 tisíc korun stála měsíčně 2 866 korun. Nájemné by přitom vyšlo na 4 244 korun," uvádí Miroslav Jonáš, obchodní ředitel M&M reality. Nejmenší rozdíl mezi hypotékou a pronájmem je v Praze, kde jsou také byty nejdražší. Téměř stejné ceny jsou pak v Karlových Varech, na třetím místě se drží Brno.



Autor: zuk Zuzana Kohoutová


<br><img src="http://mufin.fi.muni.cz/profimedia/bigImages/0009379001" height=200><img src="http://mufin.fi.muni.cz/profimedia/bigImages/0006127468" height=200><img src="http://mufin.fi.muni.cz/profimedia/bigImages/0003769692" height=200><img src="http://mufin.fi.muni.cz/profimedia/bigImages/0034759345" height=200><img src="http://mufin.fi.muni.cz/profimedia/bigImages/0002984276" height=200><h1>12931</h1>Žádné líbání, mazlení, něha aneb jak internet mění sex



Bukkake, blowjob, velká ňadra i školačky. Všechny tváře sexu, i ty nejbizarnější, máme dnes tak nějak blíž. Stačí pár kliknutí. A to, že jsou na dosah a že se s nimi jako diváci setkáváme tak často, mění i podobu našeho vlastního sexu. Ovšem nedá se říci, že vždycky k lepšímu.



S internetem porno vklouzlo do našich obývaků. Ale nejen to, spolu s tím i do našich ložnic |



Když chtěl někdo před patnácti, dvaceti lety vidět něco opravdu zvláštního, třeba jak má žena anální sex se dvěma muži najednou, jak vypadá bukkake, hentai nebo jak se někdo vzrušuje lahví od piva, musel podstoupit docela velké úsilí.



Musel si dojít do pornoobchodu, tam si o kazetu říct, a když něco takového měli, počkat si, až bude sám doma, a potom si ji pustit.



Dneska to zní skoro absurdně, ale podobné martyrium musel podstoupit každý, kdo si chtěl půjčit obyčejné porno. A to navíc vypadalo skoro stejně jako to, co se odehrávalo u žádostivého diváka v ložnici nebo v pokojíku, když rodiče odjeli sekat trávu na chalupu.



Teď stačí kliknout na počítači a máte všechno. Všechny sexuální fantazie, jaké vás napadnou, největší zvrácenosti i největší pitomosti jsou na vašem monitoru. A tím, jak je porno snadno dostupné, mění se i sex jeho diváků.



Procenta, která stoupají



Všechno je věcí módy. Podívejte se někdy do diskuse pod článkem o tom, jak se má vyholovat ženský klín. Velmi často se debata zvrtne ve zcela většinové vyjadřování zděšení nad tím, jak někdo může být takové čuně a mít klín zarostlý. Je to strašné a nepochopitelné. Zní to zcela definitivně, jako by si lidstvo v dějinách nikdy nemyslelo nic jiného.



Před časem jsem dostal mailem všechny Playmate měsíce, které vyšly v Playboyi od jeho začátku. Zvláštní: drtivá většina vypadala tak, že by dnes všichni poděšeně volali "Pryč s tím křovím". Tehdy by ale vypadaly divně bez něj. "Křoví" se začalo zmenšovat někdy v půli 90. let, až vymizelo úplně.



Je to jen věc módy. A platí to i o sexu. Podle studie z roku 1992 mělo zkušenost s análním sexem dvacet procent Američanek ve věku mezi 25 a 29 lety. Uplynulo necelých dvacet let a ukázalo se, že anální sex už praktikuje každá Američanka uvedeného věku. U orálního sexu se nůžky roztáhly ještě víc. Tehdy ho pravidelně praktikovalo asi 35 procent žen, teď skoro 80.



Čím to? Náš sexuální repertoár mění internet. To není výmysl, zcela vážně o tom diskutují vědci. Lidská sexualita se prudce mění.



Internet legalizuje tabu



Porno je najednou všudypřítomné a tím vytváří novou módu. Umožnilo mnoha lidem otevřeně flirtovat s praktikami, po nichž možná toužili i předtím, ale málokdy se o ně odvážili snažit, protože byly pohřbeny pod nánosem společenské zdrženlivosti. Teď je to jiné, protože internet hraje roli jakéhosi učitele sexu. Bourá zdi a legitimizuje mnohé věci, které na něm mohou lidé vidět. Dělá z nich něco normálního.



Nejde jenom o to, že lidé rádi napodobují. Internet je neodolatelně silným spojencem mužské chuti zkusit něco nového, co se partnerce nemusí líbit. Jenže žena nemá tolik prostoru odmítnout, protože když je požadovaný druh sexu běžně k vidění na internetu, vzniká dojem, že je zcela běžný. Před dvaceti lety by byl divný muž, který by nestandardní sex požadoval. Teď je však divná žena, která ho odmítá.



Mění se i další věci. Pamětníci vědí své: porna před dvaceti lety vypadala jinak, a nejen proto, že ženy nebyly vyholené. Film byl možná pitomý, ale předstíral naplnění pohlavní touhy. Byla v něm jakási předstíraná vášeň. Dnes se stává spíš gymnastikou, kdy herci jako by pro samé vytržení na tím, jak ještě mohou naložit se svými těly, zapomněli na vzrušení. Sex je tvrdší a žena víc připomíná někoho, kdo je tady proto, aby se muž mohl cítit jako v dobyté vesnici.



Co by řekl Nietzsche



Určitě lze použít parafrázi slavného Nietzscheho výroku o onanii: Na porno se dívá každý, a kdo to nepřizná, dívá se dodnes. Čísla jsou skoro neuvěřitelná.



V roce 2007 souvisela s pornem čtvrtina všech hledání na internetu. V lednu 2010 navštívila nějakou pornografickou stránku více než čtvrtina uživatelů internetu v Americe, tedy téměř 60 milionů lidí. To představuje téměř pětinu Američanů. Mimochodem, pornografie v Americe v roce 2005 reprezentovala byznys v hodnotě 12 miliard dolarů, zatímco Hollywood udělal jen deset.



Dodejme ještě jedno zajímavé číslo z amerických výzkumů. Překvapivě vysoké procento párů, kolem čtyřiceti, uvádí, že při prvním milostném setkání dojde na milování zezadu a že vystřídají více než tři polohy. Tohle si generace jejich rodičů nechávala až na další rande.



V Německu připustilo 98 procent mužů a 90 procent žen, že je pornografie zajímá. Z toho třetina mužů a desetina žen sleduje porno každý den. Závěr sexuologů: v domácích ložnicích se zvyšuje tlak na páry, aby se jejich sex podobal více pornostylu. Němci jsou otevřenější a aktivnější, pokud jde o nové sexuální možnosti, které se před nimi otevřely. Nadpoloviční většina žen říká, že po nich jejich partneři chtějí, aby se v posteli chovaly jako pornoherečky.



Co uvidí puberťák



Může to být jen libůstka, zpestření vztahu. Ale je tady skupina, pro níž to bude normál. Vaše děti.



Představte si něco, čemu nechcete věřit, ale současně víte, že se to stane. Vaše dvanáctileté dítě si poprvé otevře pornostránku. Jednou to přijít musí. Co tam uvidí? To, o čem si bude myslet, že je to klasický sex. Nic jiného totiž nezná.



Klasický sex bude vypadat tak, jak vypadá drtivá většina "normálních" šotů. Ona se mu ukazuje nahá, pak na sobě možná zapracuje prsty. Pak zapracuje prsty on, možná ji plácne přes zadek a pomačká bradavky. Nato ona vyndá jeho penis a začne orál. Oddaně se na něj přitom zdola dívá. On ji občas plácne. Po pár minutách začíná styk, který vypadá jako instruktážní film o sedmi nejčastějších polohách. Někdy k nim patří anál. Pak přijde vyvrcholení. Žena si oddaně klekne, vyplázne jazyk a čeká – víte dobře na co.



Tohle uvidí dvanáctileté dítě jako milování. Žádné líbání, mazlení, něha, souhra. Až to zkusí poprvé, bude to dělat podle filmu, protože tak to zřejmě má být. Možná se mu to nebude líbit, ale bude se stydět to dělat jinak, přirozeněji, protože bude mít pocit, že by se ztrapnilo. A takhle na tom budou i jeho vrstevníci. Vznikne nový model. Neboť i sex je proměnlivý.



Možná stojíme na prahu nové sexuální doby. Před čtyřiceti lety vyvolala revoluci v sexuálním chování antikoncepční pilulka, teď totéž spustil internet.



Anketa



Myslíte si, že internet změnil váš sex



jen k lepšímu 3406



jen k horšímu 1623



částečně k lepšímu, částečně k horšímu 7529



Autoři: Xman.cz , Ondřej Vidla


<br><img src="http://mufin.fi.muni.cz/profimedia/bigImages/0004058401" height=200><img src="http://mufin.fi.muni.cz/profimedia/bigImages/0054167924" height=200><img src="http://mufin.fi.muni.cz/profimedia/bigImages/0014236151" height=200><img src="http://mufin.fi.muni.cz/profimedia/bigImages/0001686208" height=200><img src="http://mufin.fi.muni.cz/profimedia/bigImages/0050184281" height=200><h1>02263</h1>Penzijní reforma se nepovedla. Druhý pilíř straší Čechy, ukázal průzkum



Buď vláda odvedla svou práci na reformě špatně, nebo byli lidé dříve "hauři", ovšem s vidinou reálného startu penzijní reformy se neznámého kroku zalekli. Takto lze interpretovat výsledky výzkumu mezi tisícovkou ekonomicky aktivních obyvatel, podle kterého jen šest procent obyvatel souhlasí se zavedením druhého pilíře důchodové reformy a 54 procent je výslovně proti.



 |



Průzkum provedla agentura Ipsos pro čtvrteční ekonomické Fórum Zlaté koruny a MF DNES má jeho výsledky k dispozici.



Před dvěma lety přitom bylo ve stejném výzkumu pro vytvoření možnosti spořit si část ze svého důchodového pojištění v soukromých fondech (druhý pilíř důchodového systému) více než polovina dotazovaných.



Speciál o penzijní reformě Čtěte v pondělí 26. 11.



MF DNES v počítači

MF DNES pro iPad a iPhone



"Výzkum jasně ukázal, že důchodová reforma mezi lidmi ztratila podporu, kterou ještě před dvěma roky při nástupu vlády měla," říká šéf Zlaté koruny Pavel Doležal. Podle něj chybí lidem o reformě dost informací, což uvedlo téměř 56 procent respondentů.



Vláda žádnou velkou osvětovou kampaň neudělala a na vysvětlování reformy hodlá ministerstvo financí uvolnit dva miliony korun.



Důvěryhodnosti reformě nepřidal ani prezident Václav Klaus, který v poslední chvíli shodil její technickou novelu, a šéf ČSSD Bohuslav Sobotka, který slibuje její zrušení. Pětina lidí tak má podle výzkumu obavy, že příští vláda druhý pilíř zruší a jejich peníze budou v ohrožení.



Za takových okolností vlastně vláda může považovat za úspěch, že 13,2 procenta lidí zvažuje, že do systému spíše nebo rozhodně vstoupí.



O druhý pilíř mají zájem lidé s vyšším výdělkem



"Tyto výsledky odpovídají našim aktuálním analýzám. Věřím, že počet lidí, kteří vstoupí do důchodového spoření, bude narůstat se stoupající informovaností," komentoval v neděli výsledky průzkumu premiér Petr Nečas (ODS). Podle něj je nyní veřejnost znejistěna hlavně negativní kampaní opozice.



Z průzkumu dále vyplývá, že zájem je vyšší u mužů a u lidí s čistým příjmem nad 30 tisíc korun měsíčně, jimž by se měl krok nejvíce vyplatit. O vstupu jich uvažuje dokonce 53 procent.



Reforma od Nového roku umožní lidem tři procenta jejich hrubé mzdy, která dnes v rámci důchodového pojistného odevzdávají státu, posílat na jejich soukromý důchodový účet. Podmínkou je, že si k tomu přidají ještě dvě procenta ze svého.



Co znamená, když se řekne



1. pilíř



důchod vyplácený státem, jak ho nyní znají všichni penzisté



2. pilíř



nové důchodové spoření, které plánuje vláda



vstup je dobrovolný, ale vystoupit z důchodového spoření nelzespoří se 5 % z hrubé mzdy (3 % důchodového pojištění + 2 % z vlastní kapsy)



3. pilíř

dobrovolné doplňkové penzijní spoření, dosavadní penzijní připojištění, které již funguje a kde si mohou lidé spořit na důchod.



Autoři: Jaroslav Mašek , Jitka Vlková


<br><img src="http://mufin.fi.muni.cz/profimedia/bigImages/0013349764" height=200><img src="http://mufin.fi.muni.cz/profimedia/bigImages/0003406124" height=200><img src="http://mufin.fi.muni.cz/profimedia/bigImages/0001628498" height=200><img src="http://mufin.fi.muni.cz/profimedia/bigImages/0043379789" height=200><img src="http://mufin.fi.muni.cz/profimedia/bigImages/0001728313" height=200><h1>06980</h1>Radíme, jak si co nejdříve zničit notebook



Dostali jste chuť zničit si svůj notebook a nevíte jak? Nabízíme souhrn těch nejlepších způsobů, jak jej co nejrychleji poslat do věčných lovišť a co možná nejvíce si znepříjemnit práci.



Zničit notebook je snadnější, než si myslíte. |



Důvodů, proč si odpravit přenosný počítač, může být mnoho. Rodiče koupili notebook s pomalou grafickou kartou, milenec se netrefil do výběru růžového odstínu, ostatním holkám nepřijde vybraná značka dostatečně trendy. Z milionů prodaných notebooků nalezneme takových případů tisíce. Pokud však patříte k většině, která si chce svého placatého miláčka uchovat na delší časové období, než jsou tři vteřiny volného pádu z Nuselského mostu, čtěte dále. Právě v tomto článku se dozvíte, jak se o svůj přenosný počítač dobře starat.



Mechanicky to jde nejlépe



Ne každý bydlí v Praze, a tak by se mohla cesta do Nuslí prodražit. Copak skutečně neexistuje levná a bezhlučná alternativa, jak o notebook přijít? Samozřejmě že existuje! Házejte svým notebookem, bouchejte s ním, pokládejte na něj těžké nebo horké věci. Během několika týdnů začnou jednotlivá spojení plastových dílů povrzávat a budete tak moci odstartovat první fázi svého boje za nový počítač. "Ten můj notebook se nějak prohýbá, podívej se, jak skřípe!" - přesně to sníží kvalitu výrobku v očích vašeho okolí a po nějakém čase již uslyšíte jen: "No to je šmejd, to zahoď a koupíme ti jiný...". Vítězství je na dohled! Možná budete až překvapeni, jak málo stačí i u dražších notebooků k jejich poškození.



Jestli si svůj notebook nechcete zničit, noste ho ve speciálním batohu pro notebooky. Důležité je na něm polstrování, které zaručí dobrou odolnost proti nárazům i odření. Při výběru zkontrolujte hlavní kapsu, neměla by se dotýkat spodní části batohu, která se při položení dotýká země. Dobře provedené batohy mají tuto kapsu přišitou několik centimetrů nad dnem, mají i bohatě polstrovanou plochu dosedající na záda, takže se neprohýbá víko displeje. Na víko notebooku nic nestavte, většinou je mezi ním a displejem jen pár milimetrů místa a LCD se může při tlaku nevratně poškodit. Vhodnější než brašny přes rameno jsou batohy, u brašen totiž mají zloději ihned jasno, co zrovna přepravujete.



Kvalitní batoh již máte a jste pod pečlivým dohledem - nějaké nárazy a nešetrné zacházení neprojde. Nezbývá než se do toho pořádně opřít a začít s notebookem normálně pracovat. A opřít doslova - stačí každý den položit zápěstí na plochu před klávesnicí a někdy se již během několika týdnů začne plast nepříjemně lesknout. Přirozený pot zápěstí působí na plasty jako ředidlo a především stříbrně lakované povrchy brzy mění odstín do zelené a černé. Podobného výsledku můžete dosáhnout i nevhodným čištěním, nejlepší bude používat drátěnku a paži Sylvestera Stallona.



Ochrana před tímto jevem, který vadí především při pozdějším prodeji, je přelepení exponovaných ploch slídou tak, jak to dělají někteří majitelé s displeji mobilních telefonů. U stříbrných plastů prakticky není nic poznat, u tmavých plastů dobře provedené překrytí může vypadat i efektně. Nejspolehlivější ochranou je prevence - koupit notebook s kovovou plochou před klávesnicí. Ta má zase ale nevýhody, neboť lépe vede teplo od procesoru a nemusí být příjemná na dotek. Pro čištění používejte ubrousky z mikrovláken, které neodřou povrch. Jsou nezbytné při čištění displeje!



Máte kvalitní batoh, notebook vytesaný z kusu kovu a po ruce žádná drátěnka. Zažeňte chmury a nalijte do notebooku tolik vody, kolik se do něj jen vejde. Zadívejte se jiným směrem a omylem shoďte na klávesnici hrnek s kávou, ještě lépe celou konvici. Zaručený způsob, jak udělat z notebooku pouhý kus nábytku! Jestli chcete udělat servisním technikům radost, použijte raději sladkou limonádu. Naneštěstí jsou notebooky s odolností proti polití tekutinou, které přežijí i to...



Pokud se vám již podaří taková nehoda a polijete si klávesnici, ihned otočte notebook klávesnicí k zemi a vyndejte baterii včetně síťového adaptéru. Tekutina se tak nemusí dostat na základní desku a odpojením zdroje energie zamezíte zkratům součástek. Reklamaci vám v servisu nemusí uznat (a většinou také neuznávají) a budete muset zaplatit za opravu plnou částku. Vyschnutí notebooku neuspěchejte, dejte mu klidně několik dní.



Ničit můžete i lstivě



Co může být lstivějšího než nalít do klávesnice tři hrnky kávy a omylem shodit notebook z okna? Svaly vyměníme za mozek a té ošklivé potvoře pořádně zatopíme. Součástky uvnitř počítače nesnášejí teplo, a tak se jej výrobci snaží všemožně omezovat. Jestliže ale zakryjete výdech chlazení, notebooku nepomůže ani James Bond. Stačí jej položit na postel (tedy notebook, nikoli Bonda), měkké povlečení již řádně ucpe přístup chladného a výdech horkého vzduchu a teplota uvnitř šasi začne náležitě stoupat. Deka má i tu výhodu, že teplo vrací přes plasty zpátky do počítače, během pár desítek minut pak teplota stoupne i o desítky stupňů. Nové notebooky mají tepelnou ochranu a samy se vypnou při přehřívání procesoru, i když tedy počítač neupečete, výrazně tím alespoň snížíte životnost všech komponent.



Ze všech komponent počítače vadí teplo nejvíce nejspíše pevnému disku. Z dlouhodobých zkušeností googlu , který vlastní statisíce disků, je optimální teplota pro disky přibližně mezi 30 - 40°C, vyšší teploty než 45°C by se měly disky vyvarovat. Nejhorší je náhlá změna teploty, pokud cestujete, nezapínejte notebook ihned po příchodu domů, ale nechte disk v klidu ohřát na pokojovou teplotu. Při používání mějte notebook na rovném povrchu, aby se dokázal sám ochladit. Pokud zjistíte, například pomocí tohoto programu po stisku tlačítka "Sensors", že se váš notebook přehřívá (teplota procesoru nad 60°C, disku nad 50°C), kupte mu raději nějakou chladicí podložku.



Opomeneme-li optické mechaniky, je pevný disk poslední mechanická součást uvnitř počítače. Kromě motorku, který se stará o otáčení ploten, jsou v disku přítomny i hlavičky kmitající nad povrchem ploten. Dokud byly ještě disky poměrně drahé, chovali se k nim uživatelé jemně, s klesající cenou se však dostávají i do rukou nezkušených spotřebitelů, kteří je nikterak nešetří. První pravidlo je proto s diskem (resp. celým notebookem) příliš netřást, aby hlavičky neodřely povrch ploten. Pokud počítač "natvrdo" restartujete, před opětovným zapnutím vyčkejte několik sekund, než se hlavičky stačí zaparkovat. Chovejte se k disku slušně a pravidelně ho defragmentujte, máte na něm to nejcennější - vaše data. Blížící se potíže s diskem označuje jeho příliš častá kalibrace, kterou poznáte podle občasného hlasitého cvaknutí.



Pokud již notebook alespoň trochu dodělává, pojistěte to softwarem. Prohlížejte nemravné stránky, čtěte e-maily od neznámých adresátů a ihned neváhejte otevřít přílohu pregnantbush.exe. Počítač se vám brzy zanese nejrůznějšími viry a dalším plevelem, který bude dusit výkon procesoru a snižovat odezvu při práci. Jako pravý odborník pak zadejte do vyhledávače "Windows fórum" a všem své zkušenosti ze špatného operačního systému řekněte. Stejně postupujte i v diskusích zabývajících se kvalitou jednotlivých značek notebooků, vždy přidejte dva až tři mrkající smajlíky pro větší znalost problematiky a neváhejte použít vykřičníky. Ve svém okolí dále rozhlašte jméno výrobce svého notebooku, a především vymyslete několik kamarádů, kteří mají s touto značkou stejné nebo i horší zkušenosti - přece v tom nebudete sami!



Svůj notebook s největší pravděpodobností budete provozovat s operačním systémem Windows od firmy Microsoft. Díky tomu, že je nejrozšířenější, odhaluje se na něm také bezkonkurenční množství bezpečnostních děr, které se dají zneužít. Neotevírejte podezřelé soubory, nepotvrzujte hlášky, které nechápete. I přes toto jednoduché opatření zabraňující velkému množství nákaz je dobré nainstalovat si antivirový program, a především používat kvalitní firewall. K těmto dvěma základním součástem se často přidává software pro odstranění spyware, adware, malware apod. Všechny tyto součásti včetně samotného operačního systému nezapomínejte updatovat v podobě stahování aktualizací a záplat.



Více se dočtete zde:

Kompletní seznam jak se bránit

Výběr antivirových programů zdarma

Jak jste na tom se zabezpečením

Co je co aneb terminologie v kostce



Pokud vám to přijde až příliš složité a obejdete se bez hraní her, které jsou v drtivé většině psány pro Windows, můžete zkusit i jiné operační systémy. Rozsáhlý článek o Linuxu naleznete zde , s výběrem vhodné distribuce pomohou tyto stránky. Značné popularitě se těší i Mac OS, který se dodává s notebooky MacBook amerického výrobce Apple.



Možná máte smůlu a zrovna vlastníte ideální notebook s odolnou konstrukcí a kvalitními materiály, kterému nevadí prach ani voda. Máte v něm bezchybný operační systém, místo pevného disku používáte moderní SSD uložiště a komponenty chladíte dusíkem. Gratulujeme a přejeme dlouhá léta spokojeného používání!



Autor: Jiří Zahrádka


<br><img src="http://mufin.fi.muni.cz/profimedia/bigImages/0009168414" height=200><img src="http://mufin.fi.muni.cz/profimedia/bigImages/0013966891" height=200><img src="http://mufin.fi.muni.cz/profimedia/bigImages/0013062620" height=200><img src="http://mufin.fi.muni.cz/profimedia/bigImages/0013328778" height=200><img src="http://mufin.fi.muni.cz/profimedia/bigImages/0004494838" height=200><h1>07792</h1>Ideální žena podle mužů: krásná violoncellistka s láskou k fotbalu



Sníme o ideálních mužích, ale víme, jakou mají oni představu o ideální ženě? Možná by si přáli po svém boku štíhlou vnadnou blondýnu s dlouhýma nohama schopnou zapařit, fandit fotbalu a ujet za odpoledne sto kilometrů na kole... Zeptaly jsme se jich.



 Žena v červených lodičkách kope do fotbalového míče. |



Šimon, 27 let, student, zadaný

Ideální žena je plná kompromisů. Pro mě je to určitě slečna, která je atraktivní, protože jinak by si jí samozřejmě člověk nikdy nevšiml, ale ne na úkor její inteligence a intelektu. Což si myslím, že dneska je bohužel většina případů... Ale myslím si, že když má slečna vnitřní kouzlo, spojené se špetkou atraktivity a inteligence, tak je ideální.



Filip, 33 let, podnikatel, svobodný

Já bych si přál ženu, která by mě měla ráda takového, jaký jsem. A já ji měl rád takovou, jaká je ona. To je můj sen.



Roman, 29 let, architekt, zadaný

Pěkná (nemusí být nejhezčí), hodná, starostlivá, chytrá (víc než průměr). Hlavně aby chtěla velkou rodinu.



Štěpán, 26 let, student, svobodný

Jako elfka Galadriel, i když bych s ní nechtěl mít nic společného, protože je příliš strašidelná... Něco jako ideální žena neexistuje. Stejně jako neexistuje ideální muž. Jsou jen konkrétní jedinci a člověk se s tím musí smířit a akceptovat je.



Vojtěch, 22 let, student, svobodný

Když se přenesu přes vzhled, tak je pro mě maximálně důležitým testem to, jak dlouho vydrží sledovat mě a mého kamaráda při hraní stigy - neni to vtip, 3 góly málo, 5 je OK. Já fakt nevím, oči krasné, nohy Nikole Kidmanové, aby byla chytrá - selsky, nenaučeně, aby hrála na violoncello a každej pátek chodila s kámoškama na fotbal.



Martin, 35 let, podnikatel, zadaný

Aby byla krásná, dost na to, aby mi ji všichni kamarádi záviděli. Aby se mnou lezla po skalách, ale taky se potápěla. Aby si někdy něco přečetla, něco jinýho než bulvár. Aby milovala steaky a uměla je i sama připravovat. Aby chtěla děti, aby se se mnou ráda milovala, kdekoliv a kdykoliv. A aby nebyla zrzavá.



Tomáš, 30 let, na volné noze, svobodný

Aby mě poslouchala a myslela si, že jsem dobrej ve všem, co dělám. Bylo by moc fajn, kdyby uměla vařit. A byla hezká a chytrá. Já nevím, nějak nemám v poslední době štěstí, tak by mi to asi už i stačilo.



Tomáš, 25 let, podnikatel, svobodný

Mám rád holky hubený a tím myslím, že když někdo o nějaké říká, že je hubená, tak já bych chtěl ještě hubenější. Dlouhé vlasy chci a barva je mi fuk. Aby byla něčím zajímavá, co mě na ní zaujme, ale nevím, co to přesně je. Ať to hlavně není zmalovaná čúza. Raději přirozenou, ale starat se o sebe může, to jo. A rozhodně mladá s malými ňadry.



Jirka, 28 let, barman, zadaný

Musí se usmívat, být přirozeně praštěná a měla by mě mít ráda!



Jan, 40 let, manažer, svobodný

Ideální žena je anděl v kuchyni a ďáblice v ložnici.



Petr, 46 let, ředitel, svobodný

Ideální žena vypadá jako první Bond girl Ursula Andressová, umí skvěle vařit a snese moji občasnou náladovost. Vlastně pokud mne dokáže delší dobu snést, tak ani netrvám na prvních dvou bodech.



Karel, 27 let, hudebník, zadaný

Pro mě je ideální žena tak trochu kariéristka, profesionálka. Nic mě nepřitahuje víc než žena, která si jde za svým cílem. O to víc si pak vážím toho, že mi věnuje svůj čas.



Jaká žena by podle vás byla ideální? Napište nám do diskuse pod článkem!



Autor: ned Kristina Nedvědová pro iDNES.cz


<br><img src="http://mufin.fi.muni.cz/profimedia/bigImages/0008338403" height=200><img src="http://mufin.fi.muni.cz/profimedia/bigImages/0002465854" height=200><img src="http://mufin.fi.muni.cz/profimedia/bigImages/0009244454" height=200><img src="http://mufin.fi.muni.cz/profimedia/bigImages/0005658712" height=200><img src="http://mufin.fi.muni.cz/profimedia/bigImages/0012612679" height=200><h1>03322</h1>Jak funguje smlouva o stavebním spoření



Nejlákavější je na stavebním spoření státní podpora. A pochopitelně možnost vzít si úvěr na bydlení.



Za jeden kalendářní rok může každý člověk čerpat státní odporu jen jednou. |



Jaké podmínky má vaše smlouva, záleží na tom, kdy jste ji podepsali. U starších smluv bylo třeba spořit minimálně pět let, u smluv uzavřených v roce 2004 a později šest let. A státní podpora u nových smluv je nižší.



Rozmyslete si předem, zda budete chtít úvěr

Už v okamžiku, kdy podepisujete smlouvu, byste měli mít jasno v tom, jestli chcete jen spořit, nebo plánujete v budoucnosti čerpat úvěr.



Podle toho totiž zvolíte cílovou částku a také takzvaný tarif. Na šestileté spoření je optimální cílová částka 150 000 až 180 000 korun a některý ze spořicích tarifů. Ten poznáte podle toho, že má vyšší úrok z vkladů, ale i z případného úvěru.



U úvěrových tarifů je to naopak. Spořitelna vám sice vaše vklady nezhodnotí moc, ale až začnete splácet úvěr, budete spokojeni s nižší úrokovou sazbou.



. velká bezpečnost úspor



Stavební spoření je bezpečné i v době krize. Vklady jsou pojištěné a úrok garantovaný.



Získejte na jednu smlouvu osm státních podpor

Nejvíc smluv se každoročně uzavírá koncem roku. Důvodem je to, že když na smlouvu současně vložíte 20 000 korun plus poplatky, získáte státní podporu 3 000 korun za celý uplynulý rok. V šestiletém cyklu tak hned máte jednu státní podporu navíc.



A když smlouvu přetáhnete třeba jen o jediný den ještě do sedmého roku, vložíte na ni jednorázově 20 000 korun a vzápětí ji vypovíte, můžete si nárokovat ještě další, osmý státní příspěvek. Pokud si však vzápětí uzavřete další smlouvu, na tu už si za stejný rok podporu nárokovat nemůžete, protože za jeden kalendářní rok může každý člověk čerpat státní odporu jen jednou.



. Staré a nové podmínky spoření



Smlouvy uzavřené do 31. prosince 2003



- Státní podpora je 25 % z ročně uspořené částky, maximálně 4 500 korun, což odpovídá vkladům ve výši 18 000 korun ročně.



- Povinná doba spoření (takzvaná vázací lhůta) je 5 let.



- Roční úročení se pohybuje okolo 3 %. Některé spořitelny nabízely navíc klientům, kteří nečerpají úvěr, bonus v podobě padesátiprocentního úrokového zvýhodnění, takže celkem smlouva vydělávala 4,5 %.



Smlouvy uzavřené od 1. ledna 2004



- Státní podpora je 15 % z ročně uspořené částky, maximálně 3 000 korun, což odpovídá ročnímu vkladu 20 000 korun.



- Spořit musíte minimálně 6 let. Státní podporu si nově můžete nárokovat i na více smluv, neznamená to však, že dostanete víc než tři tisíce. Celková částka 3 000 korun se mezi smlouvy rozpočítá podle výše úspor a data uzavření.



- Úrok z vkladů je okolo 2 %.



Autoři: MF DNES , (kab)


<br><img src="http://mufin.fi.muni.cz/profimedia/bigImages/0010354385" height=200><img src="http://mufin.fi.muni.cz/profimedia/bigImages/0048211335" height=200><img src="http://mufin.fi.muni.cz/profimedia/bigImages/0048189628" height=200><img src="http://mufin.fi.muni.cz/profimedia/bigImages/0035352471" height=200><img src="http://mufin.fi.muni.cz/profimedia/bigImages/0005098654" height=200><h1>02483</h1>Státní digitální pokladnu bude obsluhovat šest tisíc lidí



"Stát je taková peněženka jako ta vaše," snaží se ředitel projektu Státní pokladny Pavel Nevšímal zhmotnit představy o zakázce za dvě miliardy korun. "Jen o něco větší," dodává. Stát provádí asi milion plateb denně a má tisíce účtů.



Stát si půjčuje, i když má peníze. To by měla Státní pokladna změnit. |



Obrovské množství probíhajících operací a zastaralé informační systémy ale komplikují hospodaření se státními penězi. Efektivnější správu má přinést digitální pokladna, kterou naprogramuje tým firem vedený IBM. - více o výběrovém řízení čtěte zde



Nový systém má nahradit stávající databáze, kterých je na ministerstvu asi šedesát. Nejen že jsou systémy často od různých dodavatelů a nekomunikují spolu, ale neumožňují přehlednou orientaci ve státní peněžence. Stát například nemusí vědět o desítkách milionů korun, které mohou ležet na účtě státních lesů, a protože potřebuje peníze, půjčí si. Tím mu ale vzrostou úroky z půjček.



Vyjádřeno v číslech, ke zhruba bilionu korun, který Česko dluží, přibývají zbytečně další miliony na úrocích. "Řízení státního dluhu je jedna z věcí, kterou musí mít pokladna pod kontrolou. Stát si bude půjčovat skutečně teprve tehdy, když potřebuje," řekl Pavel Nevšímal. Digitální pokladna má ročně ušetřit půl až jedno procento státního rozpočtu. To je pět až deset miliard korun.



"Veřejné finance jsou na tisících různých účtů komerčních bank a za každý z nich se platí poplatky, které nejsou malé," naznačil Nevšímal, kde dál se uspoří. Státní pokladna počítá s udržováním jediného účtu státu.



Do kasy budou moci nahlédnout lidé

"Každá položka se odpočítává z jediného účtu státu a tohle je potřeba evidovat, sledovat a monitorovat v čase," dodal manažer projektu Michal Suchoba. Pro stát je výhodné, aby si nepůjčoval, když nutně nepotřebuje, a platil co nejpozději, ale ne pozdě.



Přesné vyhodnocování je důležité i proto, že stát nemůže jít do debetu jako každý občan na svém běžném účtu. Obvykle si půjčuje formou státních dluhopisů a pokladničních poukázek.



Projekt Státní pokladny by se měl spustit v roce 2010 na více než sedmi stovkách míst. Zatím to však budou jen ministerstva, organizační složky státu a příspěvkové organizace. "To, zda se rozšíří Státní pokladna na obce a kraje, je víc politikum než technická věc. Na Slovensku se kolem toho rozhořel obrovský politický boj," podotkl ředitel projektu Nevšímal.



Další předností Státní pokladny je, že v ní lze dohledat jakékoliv nesrovnalosti a porovnávat, za kolik jednotlivé instituce nakupují stejné zboží; od aut přes počítače až po toaletní papír. Kontrola je nyní mnohem složitější. Do vybrané agendy digitální pokladny budou moci nahlédnout i lidé.



Celý systém bude obsluhovat asi 5 700 uživatelů. "Zatím nikde jsem se nesetkal, že by se kvůli Státní pokladně propouštělo. Není to zefektivňování typu, že někteří lidé nebudou muset něco dělat, ale zefektivnění v řízení toku státních financí," dodal Michal Suchoba, který se podílel na zavedení systému v několika zemích včetně Slovenska.



Autor: fih Filip Horáček


<br><img src="http://mufin.fi.muni.cz/profimedia/bigImages/0049299810" height=200><img src="http://mufin.fi.muni.cz/profimedia/bigImages/0003164058" height=200><img src="http://mufin.fi.muni.cz/profimedia/bigImages/0050123418" height=200><img src="http://mufin.fi.muni.cz/profimedia/bigImages/0013506287" height=200><img src="http://mufin.fi.muni.cz/profimedia/bigImages/0001004679" height=200><h1>15840</h1>Za otevření bytu můžete hasičům platit tisíce



Hasiče přestává bavit dělat lidem zámečníky a pomocné dělníky. Za práce, při kterých nezachraňují životy či zdraví, začínají chtít stále častěji peníze. Zabouchnutí dveří pak může vyjít poměrně draho. Pokud v bytě není třeba malé dítě, kterému by se mohlo něco stát, může zásah hasičů vyjít i na 7 tisíc.



Lidé občas služby hasičů zneužívají. . |



Sundání kočky ze stromu, při kterém hasiči občas také asistují, je ještě dražší. Vyjde nejméně na 14 tisíc. Podobné částky chtějí hasiči také za zničení vosího hnízda, odchyt uprchlé krávy nebo uklizení vozovky po nehodě.



Jak vyplývá z vyjádření hasičů pro MF DNES, loni jim lidé za takové úkony museli zaplatit přes 700 tisíc korun.



"Nechceme, aby se báli volat nám o pomoc. Kdo jedná v dobré víře, nemusí mít strach," řekl mluvčí hasičů Petr Kopáček.



O pár kilometrů dál může jít o život

Hasičům hlavně vadí, že zatímco někde dělají zbytečnou práci, kterou by zvládlo pár dělníků, o několik kilometrů dál může jít opravdu o život.



"Máme jen omezený počet lidí, techniky a limitované množství financí, nemůžeme suplovat a nahrazovat soukromé firmy," dodal Kopáček.



Vybírat peníze umožnil hasičům předpis z roku 2006. O jeho využívání v praxi si rozhodují jednotlivé krajské správy, které ale k vymáhání poplatků nyní sahají častěji. Výsledná suma vychází z množství spotřebovaných pohonných hmot, hasicího materiálu, nákladů na údržbu nasazené techniky a platu nasazených hasičů.



Kopáček zdůraznil že práce hasičů je v naprosté většině bezplatná. Pokud právě nemají akutní výjezd, můžou lidem pomoci i v případech, kdy nikomu bezprostřední nebezpečí nehrozí. Avšak za peníze.



Hasičům také nevadí, pokud jim někdo zavolá v přesvědčení, že například nalomený strom může někoho zabít a až na místě se ukáže, že hrozba nebyla tak akutní. Jsou-li lidé na pochybách, můžou se obrátit na tísňovou linku 112, kde operační důstojník sám rozhodne, zda hasiče na místo pošle, nebo ne. Může také poradit, aby se obrátili na specializovanou firmu.



Lidé pomoc hasičů zneužívají

"Pravda ale je, že dost lidí se na nás obrací i tehdy, pokud to není nezbytně nutné, v duchu hesla ‚hasiči přece vždycky přijedou‘," podotkl Kopáček.



Řada prací jim totiž nepřísluší. V únoru tak například hasiči vyjížděli k vysypanému nákladu z kamionu u Buchlova. Uvolnili však jen jeden jízdní pruh a další úklid nechali na firmě, která havárii způsobila.



Spíše než přehnané obavy hasičům vadí množství případů, kdy jim lidé vyloženě lžou, aby je přinutili k výjezdu. Volající například tvrdí, že v domě s těhotnou matkou je vosí hnízdo, a hasiči pak zjistí, že hnízdo je na zahradě za domem.



"Mnoho z těchto zlomyslných volání odhalí naši zkušení a trénovaní operátoři tísňových linek, ne vždy to však je možné, protože se nesmí stát, aby hasiči nevyjeli, kde jsou skutečně potřeba."



Také tomu má vymáhání peněz zabránit. V extrémních případech může volající kromě výjezdu hasičů ještě zaplatit pokutu. Tak dopadl letos v lednu člověk, který tvrdil, že si zabouchl dveře od bytu a v kuchyni si ohřívá párek. Hasiči mu dveře otevřeli, protože se báli požáru nebo výbuchu plynu, a v bytě uviděli vypnutý a čistě umytý sporák.



"Kdybych nenahlásil, že je tam plyn, tak bych vás sem nedostal," prohlásil muž na obranu. Otevření dveří ho přišlo na deset tisíc. Kromě výjezdu totiž zaplatil ještě 4 000 pokuty.



Jen v roce 2006 evidují hasiči v celé republice téměř 600 případů, kdy na místo údajného ohrožení života vyrazili po lživém telefonátu. Takové případy tvoří naštěstí maximálně jedno procento ze všech požárních výjezdů.



. Kolik stojí práce hasičů



Sundávání kočky ze stromu

Hodina práce plošiny - 13 728 Kč

Kilometr jízdy plošiny - 720 Kč

Hodina práce hasiče - 270 Kč

Vyproštění z výtahu

Hodina práce techniky - 6 656 Kč

Kilometr jízdy vozidla - 24 Kč

Hodina práce hasiče - 270 Kč

Odvoz vysypaného nákladu

Hodina práce nákl. vozu - 8 330 Kč

Kilometr jízdy - 71 Kč

Hodina práce hasiče - 270 Kč



Zdroj: ceník nákladů hasičů Zlínského kraje



Autor: Jiří Šťastný


<br><img src="http://mufin.fi.muni.cz/profimedia/bigImages/0003735724" height=200><img src="http://mufin.fi.muni.cz/profimedia/bigImages/0005066231" height=200><img src="http://mufin.fi.muni.cz/profimedia/bigImages/0048282383" height=200><img src="http://mufin.fi.muni.cz/profimedia/bigImages/0014979402" height=200><img src="http://mufin.fi.muni.cz/profimedia/bigImages/0013110869" height=200><h1>12875</h1>Tichý zabiják mužů: rakovina prostaty



Začíná zcela nenápadně a když se svými problémy půjdete k doktorovi, budete si připadat jako hypochondr. Jenže si tím možná zachráníte život. Rakovina prostaty je totiž stále častější.



Výskyt rakoviny prostaty v populaci stoupá, při včasné diagnóze ale šance na vyléčení stoupají |



Jste mladí, zdraví, kromě několika drobných obtíží vám nic nechybí a poslední, z čeho máte strach, je rakovina. Jen se zdá, že jste nastydli, protože máte už delší dobu problémy s močením, ale to určitě spraví pár acylpirinů. Uplyne však pár týdnů a vaše obtíže se nezlepšují. Při každé návštěvě toalety pociťujete řezavou bolest, nedaří se vám pořádně vymočit, ale k návštěvě lékaře se konečně odhodláte až tehdy, když se v proudu moči objeví i krev. Výsledek absolvovaných vyšetření zní: rakovina prostaty.



Rakovina prostaty tvoří čtyři procenta všech onkologických onemocnění a v České republice jí onemocní přibližně šedesát mužů ze sta tisíc. I když jde zatím o onemocnění spíše starších mužů (největší výskyt je zaznamenán mezi muži staršími sedmdesáti let), stále častěji se objevuje i mezi mladšími ročníky. Navíc stoupá i její obecný výskyt, podle lékařských statistik činil v České republice od devadesátých let nárůst sedmdesát procent. V Evropě pak stoupl mezi lety 1998 a 2007 počet diagnostikovaných případů rakoviny prostaty o padesát procent, jak uvádí britský Cancer Research.



Co můžete udělat



Velký vliv hrají u tohoto onemocnění genetické predispozice. Podle údajů National Cancer Institute (NCI) postihuje rakovina prostaty hlavně černochy a také jejich úmrtnost je, v případě onemocnění, dvakrát vyšší. Pokud rakovinou prostaty trpěl váš otec nebo bratr, riziko vašeho onemocnění se tím zvyšuje dvakrát, uvádí Prostate Cancer Research Centre. Vysoké riziko vám hrozí bohužel i v případě, že se u vašich blízkých příbuzných objevila někdy v minulosti rakovina prsu. Na vině jsou geny BRCA1 a BRCA2, ty totiž souvisejí nejen s vyšším rizikem rakoviny prsu, ale právě i rakoviny prostaty. Podle provedených studií mají muži s mutací BRCA2 dvakrát až pětkrát větší riziko, že rakovinou prostaty onemocní.



Podobně jako u ostatních onkologických onemocnění, poukazuje se i v případě rakoviny prostaty na vliv životního stylu. Velká evropská studie EPIC, které se zúčastnilo půl milionu osob, zkoumala vliv jídelníčku na výskyt onkologických onemocnění včetně rakoviny prostaty. Odborníci zjistili, že riziko významně snižuje lykopen obsažený v rajčatech, selen a vitamin E. Zvyšuje ho naopak velké množství tuku a nedostatek ovoce a zeleniny.



Pozoruhodný způsob prevence rakoviny prostaty objevili australští vědci, kteří provedli v roce 2003 výzkum s téměř třemi tisíci muži, z nichž někteří byli zdraví a jiní trpěli rakovinou prostaty. Při srovnání jejich sexuálního života zjistili, že ti, kteří žili bohatším intimním životem a častěji ejakulovali, měli mnohem menší pravděpodobnost, že se u nich rakovina prostaty objeví. Ejakulace totiž v tomto případě působí údajně jako jakési "propláchnutí" a prevence před rakovinovým bujením.



Na co si dát pozor



Šance na přežití rakoviny prostaty jsou relativně vysoké. Podle údajů Cancer Research se v Evropě od roku 1971 zvedl počet mužů, kteří rakovinu prostaty přežili (tj. žili po její diagnóze deset a více let), z jednadvaceti na šedesát procent. Stejně jako u kteréhokoli jiného onkologického onemocnění však i v případě rakoviny prostaty záleží úspěch léčby do značné míry na stádiu, v němž se nemoc podaří diagnostikovat.



Problém je v tom, že rakovina prostaty se v časném stádiu chová poměrně nevtíravě a projevuje se většinou jen nenápadnými příznaky. Typické pro ni jsou obtíže týkající se močení, jako je například slabý či přerušovaný proud moči, časté nutkání na močení (zejména v noci), které však často doprovází pocit, že jste se úplně nevyprázdnili. Varující je i bolest při močení nebo přítomnost krvi v moči.



V pozdějších stádiích rakoviny prostaty můžete mít problémy při ejakulaci, například při ní pociťovat řezavou bolest. Bolest se může objevit i v bedrech, stehnech nebo bocích. Je samozřejmé, že popsané potíže nemusí znamenat, že máte rakovinu prostaty, pokud se však u vás objeví, měli byste rozhodně co nejdříve navštívit lékaře.



Autoři: Barbora Vajsejtlová , Xman.cz


<br><img src="http://mufin.fi.muni.cz/profimedia/bigImages/0007082739" height=200><img src="http://mufin.fi.muni.cz/profimedia/bigImages/0036044422" height=200><img src="http://mufin.fi.muni.cz/profimedia/bigImages/0010582050" height=200><img src="http://mufin.fi.muni.cz/profimedia/bigImages/0000978649" height=200><img src="http://mufin.fi.muni.cz/profimedia/bigImages/0007029987" height=200><h1>07587</h1>Divoké husy ozdobily Vánoční strom, který pomáhá



Maminky Radka a Markéta tráví už několik let většinu času v Thomayerově nemocnici, kde pečují o své dlouhodobě hospitalizované děti. Kromě toho se zapojují do aktivit dobrovolnického centra Lékořice, které psychicky podporuje pacienty i personál, který se o ně stará.



grafie - Nemocné dítě |



"Jejich odhodlání intenzivně pečovat o své děti přes všechny problémy, které to sebou přináší, nás hluboce oslovilo," říká koordinátorka centra Lékořice Karin Pospíšilová. "Svojí statečností nám vlastně otevřely oči a ukázaly na bílé místo v péči o pacienty a jejich rodiny."



Kavárna jako řešení



Lékořice, která vznikla v roce 2005, realizuje dobrovolnické programy jejichž smyslem je psychická podpora pacientů i zdravotnického personálu. V tuto chvíli působí ve třech pražských nemocnicích a pro další je odborným garantem. Pod hlavičkou "Lékořice - Centrum podpůrné péče" ojedinělým způsobem propojuje působení dobrovolníků, poskytování duchovní péče a herní terapii. Jejím nejnovějším projektem je pak nápad otevřít v areálu Thomayerovy nemocnice kavárnu pro veřejnost i personál, kde najdou práci rodiče a další příbuzní dlouhodobě hospitalizovaných dětí nebo dospělých pacientů.



Vánoční strom Divokých hus



Projekt kavárny se rozhodla podpořit také Nadace Divoké husy v rámci své předvánoční charitativní sbírky nazvané Vánoční strom. Na jejich stránkách najdete interaktivní obrázek vánočního stromku, který vybízí ke kliknutí na jednu z barevných vánočních koulí. Každá vánoční ozdoba skrývá jedno přání spojené s pomocí druhým v těžké situaci. Každý z dárců si přitom může vybrat, jestli přispěje na rehabilitační pobyt pro zdravotně postižené děti, na projekt kavárny zaměstnávající rodiče dlouhodobě nemocných, na provoz hospice nebo třeba na lezeckou stěnu pro znevýhodněné děti a mládež. Výše příspěvku přitom záleží na každém z dárců. Charitativní sbírky Vánoční strom se však může zúčastnit i ten, kdo nemá přístup na internet. Přispět je možné i prostřednictvím dárcovské SMS ve tvaru DMS Husy, odeslané na telefonní číslo 87 777.



Autoři: pro iDNES.cz , Johna Barvínková


<br><img src="http://mufin.fi.muni.cz/profimedia/bigImages/0048934626" height=200><img src="http://mufin.fi.muni.cz/profimedia/bigImages/0006111519" height=200><img src="http://mufin.fi.muni.cz/profimedia/bigImages/0048898702" height=200><img src="http://mufin.fi.muni.cz/profimedia/bigImages/0054378092" height=200><img src="http://mufin.fi.muni.cz/profimedia/bigImages/0071252929" height=200><h1>01404</h1>Český sen o bydlení v příměstských oblastech neplní očekávání



Sen obyvatel velkých českých měst o bydlení měl v posledních letech téměř jednotnou podobu – rodinný dům, nejlépe uprostřed zeleně, žádné rušení sousedy a rychlý spoj do města. Problémy začaly přicházet ve chvíli, kdy lidé začali ve velkém svou vizi realizovat. Příměstské oblasti nestíhají naplňovat jejich očekávání.



Právě drahé byty a nájmy, spolu se špatnou dostupností některých služeb - to jsou stinné stránky příměstských lokalit. . |



"Nejsme připravení na takový příval lidí. Nemůžeme jim okamžitě poté, co se sem nastěhují, zabezpečit služby, které považují za automatické," popisuje i za své kolegy z ostatních lokalit situaci starostka Roztok Olga Vavřínová.



Právě města přiléhající k velkým metropolím vyšla ze srovnání MF DNES o kvalitě prostředí pro život jako ta, která v posledních letech zažívají největší příliv obyvatel.



Roztoky leží jen těsně za severozápadním okrajem Prahy, a ať do nich přijíždíte z kterékoliv strany, jako první vám padne do oka záplava novostaveb. Podobné je to v Kuřimi, která se nachází pár kilometrů od severních hranic Brna. Během posledních let vyrostla z vesnice v desetitisícové město.



Obě tyto lokality mají jedno společné – jejich obyvatelé nejsou tak jako u typických "satelitů" odkázáni v dopravě pouze na vlastní automobil. Oběma městy prochází hlavní železniční tah, vlaky jezdí ve špičkách i častěji než jednou za čtvrt hodiny. Přesto jejich obyvatelé uznávají, že bez nedaleké metropole by se neobešli.



"Na druhou stranu máme často třeba k hypermarketům blíž než mnozí obyvatelé Brna," popisuje bydlení v Kuřimi rodilý Brňan Martin Strnad.



Ten přišel do města před sedmi lety, tedy v době, kdy bylo možné byty koupit výrazně levněji než v nedalekém Brně. To už nyní neplatí.



"Navíc se dá předpokládat, že ceny dobrých nemovitostí v okolí metropolí se budou dále postupně zvyšovat," předpokládá Pavel Smolka z poradenské společnosti King Sturge.



Tempo však podle něj bude pomalejší a více je bude ovlivňovat rozvinutost a celková prestiž místa.



Drahé bydlení a nedostupnost služeb



Právě drahé byty a nájmy, spolu se špatnou dostupností některých služeb, byly faktory, které táhly příměstské lokality ve srovnání MF DNES na nižší pozice.



"Nedostatky z hlediska dostupnosti služeb si však začínají noví obyvatelé zpravidla uvědomovat až v momentě, kdy se nastěhují," upozorňuje architekt Pavel Hnilička, který se osídlováním okolo velkých měst zabývá.



Architekt o "satelitech"



Lidé se začnou opět stěhovat do měst, říká architekt Pavel Hnilička - rozhovor čtěte zde



Často však vlastnictví vysněného domu přebije i fakt, že je nutné každé ráno odvézt děti do vzdálené školky, protože ta v místě je beznadějně přeplněná, a každý den po cestě za prací tráví lidé desítky minut i hodiny v zácpách. Město tak považují spíše za noclehárnu, kvůli níž jim ani nestojí za námahu změnit si je formálně na trvalé bydliště.



"Lidé tak využívají výhod, které jim město poskytuje, ale neplatí za ně," stěžuje si starosta Brandýsa nad Labem Ondřej Přenosil.



Jeho kolega Zdeněk Pánek z Jesenice u Prahy tuto ztrátu vyčísluje na 14 milionů korun.



"Zároveň je tady ale velký tlak na dobudování infrastruktury – zejména školek a škol," popisuje Pánek.



"Dříve chtěli všichni šéfové byty v nových zástavbách. Nedostatky se jim ale začaly projevovat právě s příchodem dětí, vadila špatná dostupnost škol i slabý sociální kontakt," popisuje Olga Folková z headhunterské společnosti Bubeník Partners.



Málo práce v. mnoho aut



Podobně jako v dalších severočeských městech, tak i v Jirkově si občané stýskají na nedostatek služeb.



"Jsme v těsné blízkosti Chomutova, kdybychom byli aspoň pět kilometrů od něj, už by tu bylo i větší zázemí pro řemeslníky a služby," říká místostarosta města Jaroslav Cingel.



"Snažíme se život zlepšovat, vznikají sportoviště a hřiště. Bohužel, když tu chce někdo podnikat, tak má větší zájem o otevření herny," dodává Cingel.



Účetní Ivana Kleinová se výsledkům Jirkova podivuje. "Vždyť žijeme prakticky na kraji lesa, jsou tu příjemné procházky do okolí," pochvaluje si.



Zároveň uznává, že město je spíše velkou noclehárnou, odkud lidé vyrážejí za prací. Pokud ji v oblasti s vysokou nezaměstnaností vůbec mají.



Český Krumlov a Olomouc, dvojice měst ze špičky žebříčku, trápí zejména problémy s dopravou. Olomouc dosud nemá dobudovaný obchvat, radnice se tak alespoň snaží vytlačovat kamiony z centra na již hotovou část komunikace. Krumlovu zase chybí lepší dopravní dostupnost.



"Kdyby zde byla dálnice, zájem investorů i firem z ciziny by byl daleko vyšší," upozorňuje Jan Honner z krajské správy Českého statistického úřadu.



V Krumlově je nejlepší kulturní vyžití



Absence kvalitnějšího silničního napojení je však jednou z mála věcí, na kterou si místní stěžují.



"Pořád se tu něco děje, různé slavnosti a koncerty. V tom je nabídka Krumlova klidně srovnatelná i třeba s Prahou," tvrdí Krumlovanka Jana Němcová.



Index kvality života



1. Praha 100

2. Olomouc 99,6

3. Český Krumlov 99,6

4. Rychnov nad Kněžnou 99,4

5. Benešov 98,1

6. České Budějovice 98,0

7. Zlín 97,3

8. Prachatice 96,9

9. Tábor 95,8

10. Uherské Hradiště 95,5



106. Klášterec nad Ohří 48,3

107. Bílina 48,0

108. Jirkov 45,8

109. Karviná 45,6

110. Havířov 45,5



Potvrzuje tak statistiky, podle kterých poskytuje Krumlov vzhledem k počtu obyvatel nejlepší možnosti kulturního vyžití. Město je navíc zapsáno na seznam památek UNESCO, což z něj činí atraktivní lokalitu pro návštěvníky. A ti místním přinášejí práci – turistický ruch dává práci až třem tisícům obyvatel. Problémem je však sezonnost takových prací, zatímco v létě bývá město přeplněné, v zimě nastávají horší časy.



Za centrum kultury a vzdělanosti bývá považována také Olomouc, v níž tvoří studenti univerzit zhruba pětinu obyvatel. Výrazně tak ovlivňují nejen tržby místních obchodníků, ale také ceny bytů.



"Olomouc je zhruba o deset až patnáct procent dražší než ostatní krajská města," odhaduje Petr Korytar, ředitel Hanácké realitní kanceláře.



Přestože je Olomouc silným ekonomickým centrem regionu, s Prahou se výdělky srovnávat nedají.



"Z hlediska materiálního zabezpečení se v Praze žije lépe," potvrzuje mediální analytik a ekonom Zbyněk Mlčoch, který bydlel v hanácké metropoli 28 let.



Do Prahy odešel před deseti lety, protože v Olomouci nesehnal vhodnou práci. "Na druhou stranu je v Olomouci život příjemnější. Člověka nebaví každý den někam neustále pospíchat a předhánět se. V Olomouci je na všechno víc času," dodává.



Jak jsme počítali



Do srovnání bylo zahrnuto celkem padesát kritérií, jejichž hodnoty lze získat z veřejně dostupných zdrojů.



Výsledek se netýká pouze uvedeného města, ale také jeho blízkého okolí, proto nelze žebříček vnímat jako pořadí jednotlivých měst. Pro lepší přehlednost je však jako nositel hodnoty uváděno město, jehož okolí výsledek zahrnuje.



Důvodem této nepřesnosti je fakt, že pouze přibližně tři pětiny posuzovaných údajů lze získat za samotné město, zbytek jsou údaje vztažené k danému okresu.



Jednotlivá kritéria mají různou váhu, která vychází z předchozího srovnání MF DNES provedeného před dvěma lety, kdy byly váhy konzultovány s­odborníky na sídelní geografii. Na základě zisků v­jednotlivých kategoriích je sestaven tzv. index kvality života, v němž nejlépe hodnocená oblast získává 100 bodů. Například výsledek 73,3 tak znamená, že kvalita prostředí pro život dosahuje 73,3 procenta kvality výsledné oblasti.



- Nezaměstnanost a její změna



- Uchazeči o volné místo a jejich změna



- Vývoj počtu volných pracovních míst



- Podíl dlouhodobě nezaměstnaných



- Počet dokončených bytů, saldo stěhování



- Počet vydaných stavebních povolení



- Průměrná mzda v průmyslu a její vývoj



- Průměrná mzda ve stavebnictví



- Průměrný důchod



- Porodnost, potratovost, kojenecká úmrtnost



- Počet dětí s vrozenou vadou



- Emise SO2, NOx, CO, tuhé



- Vloupání, loupeže a trestné činy



- Výše tržního nájmu, ceny bytů



- Rozvodovost, naděje dožití pro muže a ženy



- Podíl obyvatel v produktivním věku



- Dostupnost praktických lékařů, zubařů



- Dostupnost dětských lékařů, nemocnic



- Dostupnost lékáren



- Počet živnostníků a firem



- Počet zařízení pro seniory



- Úmrtí na novotvary



- Úmrtí na nemoci oběhové soustavy



- Vzdělanost obyvatel, počet MŠ, ZŠ, SŠ



- Volební účast v komunálních volbách



- Podíl kapitálových výdajů obce



- Vzdálenost od krajského města



- Dostupnost pošt a bankomatů



- Dostupnost kulturních a sport. zařízení



Autoři: Tomáš Lysoněk , Darek Štalmach


<br><img src="http://mufin.fi.muni.cz/profimedia/bigImages/0007094962" height=200><img src="http://mufin.fi.muni.cz/profimedia/bigImages/0000788390" height=200><img src="http://mufin.fi.muni.cz/profimedia/bigImages/0050724075" height=200><img src="http://mufin.fi.muni.cz/profimedia/bigImages/0003898010" height=200><img src="http://mufin.fi.muni.cz/profimedia/bigImages/0009264956" height=200><h1>13646</h1>Gynekologové si přilepšují. Kromě 30 korun chtějí i tisícikorunový poplatek



Pacientky přijímáme, ale ročně nám zaplatíte 1 000 korun. Takovou větu slyší ženy v ordinacích některých pražských gynekologů a gynekoložek. Část lékařů si v metropoli kromě regulačních poplatků začalo účtovat i další peníze. A to buď jedenkrát ročně, nebo při každé návštěvě ordinace. iDNES.cz zmapoval několik případů.



grafie - Gynekologie |



Podle právníka, pojišťovny i ministerstva zdravotnictví mohou takovým jednáním za určitých podmínek lékaři porušovat zákon.



Platbu avizuje v ceníku na svých webových stránkách například jeden z lékařů z Prahy 6. "Balíček služeb nehrazených zdravotními pojišťovnami - roční poplatek 1 000 Kč," stojí v ceníku.



"Máme roční poplatek. Jsou v tom ultrazvuky, přednostní objednání, objednání na čas a jednorázová gynekologická zrcadla," dostane se vysvětlení ženě, která se v ordinaci telefonicky zeptá, proč by měla tisícikorunu platit. Personál také v telefonu potenciální pacientku poučí, že částku bude platit každý rok.



Například ultrazvuk a vyšetření pomocí zrcadel jsou součástí preventivní prohlídky. Pokud je žena pojištěná a lékař má s pojišťovnou smlouvu, vyšetření proplácí zdravotní pojišťovna. "Máte to hrazené pojišťovnou, ale my máme více než pět tisíc klientů, takže každý, kdo k nám chce, musí zaplatit tento poplatek," odvětí personál ordinace na dotaz potenciální pacientky, zda ultrazvuk a "zrcadla" nehradí pojišťovna.



počty gynekologů



ČR (rok 2009)

- počet žen: 5 349 616

- počet gynekologů:

1 211,26 (ambulatní péče, přepočet na plný úvazek)



Praha (rok 2009)

- počet žen: 637 935

- počet gynekologů: 200,43 (ambulatní péče, přepočet na plný úvazek)



Zdroj: ÚZIS ČR



Podle ministerstva zdravotnictví by lékaři kromě regulačních poplatků (tedy 30 korun za vyšetření) peníze požadovat neměli. "Mohou žádat přímou úhradu po pacientovi pouze v případě, že nemá uzavřenou smlouvu se zdravotní pojišťovnou a nejedná se o nutnou a neodkladnou péči," řekl mluvčí ministerstva Vlastimil Sršen.



V případě, že by si nechal lékař zaplatit například za preventivní prohlídku, může jít podle osloveného právníka o trestný čin. "Pokud lékař vědomě požaduje po pojištěnci přímou platbu za hrazenou péči, jedná protiprávně a vystavuje se široké škále sankcí. Takové jednání totiž naplňuje znaky trestného činu podvodu," domnívá se Ondřej Dostál ze sdružení Platforma zdravotních pojištěnců ČR.



Výjimkou jsou podle právníka ordinace, které výběr peněz podmiňují nadstandardní službou. To je případ jedné z ordinací v Praze 4, kde rovněž od pacientek jedenkrát ročně inkasují 1 000 korun. "Poplatek je za to, že posíláme recepty domů pacientkám, objednáváme i ve večerních hodinách, pro těhotné máme 3D ultrazvuk, upozorňujeme formou SMS na prevenci, posíláme SMS výsledky prevence, komunikujeme s pacientkami SMS i emailem," vysvětlí po telefonu pracovnice ordinace.



Prezident České lékařské komory (ČLK) Milan Kubek podobné praktiky zaznamenal v ordinacích gynekologů i zubařů. "Domnívám se, že v současnosti se netýkají většího množství ordinací," řekl iDNES.cz s tím, že podobných plateb bude v budoucnu zřejmě přibývat. "Je to důkazem toho, že lékařů máme nedostatek a zdravotní pojišťovny platí úkony neadekvátně. Je potřeba si uvědomit, že doba levného a kvalitního zdravotnictví skončila. Buď bude zdravotnictví špičkové a pak si pacienti zaplatí, nebo nebude kvalitní a bude bez přímých úhrad pacientů," dodal.



Pacientky si nestěžují



Předseda České gynekologické a porodnické společnosti Vladimír Dvořák, který ordinuje v Brně, se zatím s podobným přístupem gynekologů nesetkal. "V našich ordinacích nepodmiňujeme převzetí do péče zaplacením žádné částky. Nikdy jsem se nesetkal se stížností od pacientky, že není spokojená s péčí, protože ji podmiňují zaplacením poplatku," řekl iDNES.cz Dvořák.



Pacientky si nestěžovaly ani ministerstvu zdravotnictví, České lékařské komoře, sdružení zdravotních pojištěnců nebo Všeobecné zdravotní pojišťovně (VZP), která pojišťuje více než polovinu obyvatel ČR.



O poplatku se ale diskutuje na několika internetových diskuzích. "Roční poplatek 1 000,- je sice dost, když tam jdete jednou za čas, ale vím, že když budu potřebovat objednat se ze dne na den nebo cokoli jiného, tak mi vyhoví," píše například o gynekologické ordinaci v Praze-Uhříněvsi jedna z diskutujících na fóru znamylekar.cz.



Žádná z institucí se proto chováním některých pražských gynekologů nezabývala. "Registrační poplatky lékař nemá právo vybírat, stejně jako by neměl vymáhat na pacientovi ´sponzorský dar´. Jestliže však pacient dar uhradí, není v možnostech pojišťovny lékaře za to postihnout, protože situace se jeví jako souhlasný krok pacienta," uvedl mluvčí VZP Jiří Rod.



Autor: Hana Válková


<br><img src="http://mufin.fi.muni.cz/profimedia/bigImages/0006284570" height=200><img src="http://mufin.fi.muni.cz/profimedia/bigImages/0034259342" height=200><img src="http://mufin.fi.muni.cz/profimedia/bigImages/0040000493" height=200><img src="http://mufin.fi.muni.cz/profimedia/bigImages/0050585532" height=200><img src="http://mufin.fi.muni.cz/profimedia/bigImages/0077150950" height=200><h1>15266</h1>SPECIÁL: Před 80 lety se otevřela hrobka Tutanchamona



Před osmdesáti lety vstoupil Brit Howard Carter do pohřební komory faraona Tutanchamona. Od nálezu celé hrobky tehdy uplynuly skoro tři roky. Z neznámého egyptského krále udělal objev celebritu, protože hrobka nebyla vykradena. iDNES vám nabízí fotografie unikátních artefaktů.



Další 4 fotografie v galerii



Detail horní vrstvy sarkofágu - Bohatě zdobená horní vrstva Tutanchamonova sarkofágu. |



NEPŘEHLÉDNĚTE: Exponáty z Tutanchamonovy hrobky ve fotografiích



Vše začalo v listopadu 1922, kdy britský archeolog Howard Carter při vykopávkách v Údolí králů objevil zapečetěnou hrobku krále Tutanchamona. Jak obrovský význam bude mít jeho nález pro celou egyptologii, netušil snad ani on sám.



Kdo byl Howard Carter



Narodil se v květnu 1874 v anglickém Norfolku. Studoval na soukromých školách a už v sedmnácti letech se stal členem britské Společnosti na výzkum Egypta. Počátkem 20. století začal pracovat pod vedením Američana Theodora M. Davise na vykopávkách u Théb. V listopadu 1922 ho proslavil objev Tutanchamonovy hrobky. Zemřel v březnu 1939.



Mnohaletý výzkum

Carterovy výzkumy financoval filantrop lord Carnavon. Na stopu místa králova posledního odpočinku přivedly badatele drobné předměty z výbavy hrobky. Čtvrtého listopadu 1922 narazil Carter na první vchod, o den později odkryl schodiště. O necelé tři týdny později se dělníci dostali až ke zdi s královskými pečetěmi.



Až po třech dlouhých letech, v říjnu 1925, otevřel Carter dveře pohřební komory. Cestu k ní mu blokovaly desítky unikátních artefaktů.



Kdo byl Tutanchamon



Egyptský král patřil do 18. dynastie a byl jejím dvanáctým faraonem. Podle vědců vládl v období 1319 – 1309 př. n. l. Až do objevu jeho nevyloupené hrobky byl považován pouze za nevýznamného panovníka. Sám Carter prohlásil, že jeho "jediným významným činem bylo to, že zemřel a byl pochován". Jeho otcem byl pravděpodobně významný faraon Amenhotep IV. (Achnaton). Zemi vládl v období, kdy procházela hlubokou náboženskou a politickou krizí. Panoval asi deset let a ve dvaceti letech zemřel.



Čtyři místnosti ukrývaly skvosty

Hrobka nebyla nijak rozsáhlá, tvořily ji pouze čtyři malé místnosti. V předsíni se našly čtyři rozmontované válečné vozy a tři pohřební lehátka. Právě pod jedním z nich se objevitelům zjevil i slavný Tutanchamonův trůn. Spoustu lehátek a židlí obsahoval i sklad.



Nejúžasnější pohled se však archeologům naskytl právě v pohřební komoře - zachovalý sarkofág i faraonova světoznámá posmrtná maska. Pohřební komora měla jako jediná z místností výzdobu. Sarkofág s královými ostatky byl zhotoven ze tří rakví. Jedna z nich byla z ryzího zlata a vážila přes metrák. Další dvě byly dřevěné.



Na nejvíc artefaktů narazili objevitelé v pokladnici. Všechny objevené předměty zaplnily celých dvanáct výstavních hal v káhirském muzeu.



Tutanchamonova kletba

Nález faraonovy hrobky byl obestřen řadou záhad. Patřila mezi ně i tzv. Tutanchamonova kletba.



Několik Carterových spolupracovníků totiž zemřelo krátce poté, co místo posledního odpočinku dávného faraona otevřeli. Mnozí tehdy uvěřili, že se jim panovník mstí. Záhadu se podařilo rozluštit až řadu let poté - vědci zjistili, že příčinou smrti byla nebezpečná plíseň.



Cesta kolem světa

Tutanchamonovy posmrtné předměty si mohou jednou za čas prohlédnout i lidé, kteří nemají šanci dostat se do muzea v Káhiře.



V roce 2004 se král vydal na cestu. Během čtyřletého putování kolem světa navštíví několik měst v Evropě i Spojených státech. Po švýcarském Bernu a německém Bonnu se památky z hrobky vydaly za oceán. Na "starý kontinent" se vrátí až v roce 2007, kdy budou vystaveny v londýnském Millenium Dómu.



Autoři: iDNES.cz , miz


<br><img src="http://mufin.fi.muni.cz/profimedia/bigImages/0010151599" height=200><img src="http://mufin.fi.muni.cz/profimedia/bigImages/0033559845" height=200><img src="http://mufin.fi.muni.cz/profimedia/bigImages/0076871635" height=200><img src="http://mufin.fi.muni.cz/profimedia/bigImages/0042281826" height=200><img src="http://mufin.fi.muni.cz/profimedia/bigImages/0008206667" height=200><h1>01054</h1>Mužům vstup zakázán. Saúdská Arábie postaví město pro ženy



Bude to první město tohoto druhu na světě. Saúdská Arábie postaví na východě země v Hofúfu město výlučně pro ženy. Snaží se tak skloubit striktní islámské právo šaría a zároveň vyjít vstříc ženám, které chtějí pracovat a budovat si kariéru.



Saúdská Arábie, silueta zahalených žen -  |



Cílem stavby kontroverzního města, s jehož projektem přišel saúdský úřad pro průmyslové vlastnictví (Modon), je dopřát ženám větší nezávislost a zároveň dodržet tradiční oddělení od mužů. Islámské právo šaría totiž sice ženám nezakazuje pracovat, ale přesto jich této možnosti v celé zemi využívá jen 15 procent. Navíc pracují převážně v profesích, kam muži nemají přístup.



V Hofúfu má už příští rok vzniknout rozsáhlý komplex výrobních linek a firem, které budou řídit pouze ženy. Mělo by zde vzniknout na 5 000 nových pracovních míst zejména v odvětvích textilního, farmaceutického a potravinářského průmyslu, napsal britský deník Daily Mail . Úřady podle něj očekávají investice ve výši 84 milionů liber (přes 2,5 miliardy korun). Postupně by se pak měla vystavět další čtyři města jen pro ženy.



V září minulého roku saúdský král Abdalláh ibn Abd al-Azíz oznámil, že v roce 2015 budou moci ženy poprvé volit a dokonce i kandidovat ve volbách. Přesto je Saúdská Arábie jedinou zemí na světě, kde ženy nesmí řídit auto.



Mezinárodní olympijský výbor musel vyvinout nesmírné úsilí, aby se mu podařilo tento druhý největší stát v arabském světě přesvědčit, aby povolil ženám start na olympiádě v Londýně. Devatenáctiletá atletka Sarah Attarová se tak letos stala první ženskou reprezentantkou Saúdské Arábie v historii olympijských her.



Autor: tom Libuše Tomanová


<br><img src="http://mufin.fi.muni.cz/profimedia/bigImages/0001657113" height=200><img src="http://mufin.fi.muni.cz/profimedia/bigImages/0007841253" height=200><img src="http://mufin.fi.muni.cz/profimedia/bigImages/0055964721" height=200><img src="http://mufin.fi.muni.cz/profimedia/bigImages/0049042015" height=200><img src="http://mufin.fi.muni.cz/profimedia/bigImages/0005808348" height=200><h1>00591</h1>Bájná Atlantida v Egejském moři, to je ostrov Santorini



Černé skály, ztuhlá láva, krásné počasí a pláže s černým pískem, takový je Santorini. Sopečný ostrov v Egejském moři snoubí divokou přírodu s historií a uspokojí jak milovníky luxusu, tak něžné romantiky. Někteří archeologové považují tento řecký ostrov za ztracenou bájnou Atlantidu.



řecký ostrov Santorini |



Příznivci Atlantidy se domnívají, že právě Santorini byl tímto mytickým ostrovem, o němž psal řecký myslitel Platon ve svém spisu "Critias".



Právě vyspělá civilizace, která tu vzkvétala až do nejtragičtějšího výbuchu sopky v dějinách lidstva kolem roku 1 600 př. n. l., vede mnohé vědce k domněnce, že právě tady ležela ona bájná Platonova Atlantida.



Menší erupce byly zaznamenány na všech řeckých ostrovech, na Santorini jich však bylo nejvíce. Erupce na ostrově vážně narušily zemský povrch, a proto se jeho tvar neustále měnil.



Původně kruhový ostrov dostal po sopečné erupci tvar půlměsíce a kráter (kaldera) byl zalit mořskou vodou. Zůstalo v něm jen několik ostrůvků.



Vulkanická povaha ostrova je zřetelná téměř všude - pláže s černým pískem, lávou pokryté útesy, které se svažují do moře, zemětřesením zničená obydlí, úrodná půda, která dává dobrý základ hroznovému vínu.



Prvním jménem ostrova bylo Stronghyle; později byl všude znám jako Calliste, popřípadě Theka, což je jméno, které mu údajně dal syn Antesiona (thébského hrdiny a následníka krále Kadma), jehož jméno znělo Theras.



Jméno Santorini souvisí s místním kostelem sv. Ireny. Cizí námořníci nazývali tuto svatou patronku ostrova Santa-Irini.



Jedním z oblíbených míst, které turisté na Santorini navštěvují, je ostrůvek Nea Kameni. Kráter na vrcholu Nea Kameni dokazuje, že vulkán je stále činný, výpary methylu z něj trvale vycházejí.



Hlavním městem je Fira, která je položena vysoko nad mořem. Výstup ze zátoky do města mohou ti, kteří chtějí vyzkoušet své síly, podniknou pěšky (jde asi o 600 kroků do prudkého svahu), možná je i jízda lanovkou. Do hlavního města se ale můžete dostat i na hřbetě osla.



V hlavním městě si můžete prohlédnout řadu kostelů. Fira je totiž sídelním městem biskupů jak ortodoxní, tak katolické církve.



Město Théra je přeplněné turisty, město Oia o trochu méně. Hodně lidí připlouvá na Théru s cestovkami na jeden den z Kréty nebo z jiných ostrovů.



K prohlídce starověké Théry je třeba jet autem do Selladhy a odsud pěšky do místa vykopávek. K návštěvě vulkánu je možno kromě člunů použít i pravidelné lodní linky, která jezdí každé odpoledne. Koupání v moři je možné na plážích Exomyti, Perisse, Kaméni a Monólithos.



Autor: bar


<br><img src="http://mufin.fi.muni.cz/profimedia/bigImages/0043146555" height=200><img src="http://mufin.fi.muni.cz/profimedia/bigImages/0012687089" height=200><img src="http://mufin.fi.muni.cz/profimedia/bigImages/0001027577" height=200><img src="http://mufin.fi.muni.cz/profimedia/bigImages/0014393530" height=200><img src="http://mufin.fi.muni.cz/profimedia/bigImages/0007056766" height=200><h1>06587</h1>Evropská unie srazila ceny roamingu skoro o polovinu



Evropský parlament schválil zásadní regulaci cen za volání ze zahraničí. Nové nařízení vstoupí v platnost ještě před prázdninami a ceny se sníží zhruba o polovinu.



Telefonující dívka |



S regulací musí ještě souhlasit ministři telekomunikací Evropské unie, ale jejich souhlas je téměř jistý. Nařízení by mělo platit tři roky a ve věstníku EU se objeví už 29. června. Levně si tak zavoláme už v létě.



Mobilní operátoři s regulací nesouhlasí.



Ceny budou klesat postupně. V prvním roce se mají dostat na úroveň 14 korun za minutu odchozího hovoru a sedmi korun za příchozí hovor. V posledním roce regulace se pak počítá s 12 korunami za minutu volání ze zahraničí a méně než šesti korunami za přijatý hovor. Regulace se týká i velkoobchodních cen. - čtěte zde



Operátoři budou mít po zveřejnění regulace měsíc na to, aby své klienty informovali o současných cenách roamingu a o regulovaných cenách podle EU, takzvaný Eurotarif.



Čeští europoslanci nejsou jednotní



S regulací nesouhlasí europoslanec Ivo Strejček za ODS: "Navrhované opatření usnadní život především samotným poslancům Evropského parlamentu a euroúředníkům, kteří mají tradičně vysoké účty za telefon. Běžným uživatelům v jednotlivých státech tato regulace zlevnění vnitrostátních linek rozhodně nepřinese," tvrdí.



Dle něj doplatí na regulaci především spotřebitelé volající uvnitř jednotlivých států. "Pokud EU nařídí mobilním operátorům maximální ceny roamingových hovorů, pak dojde v rámci kompenzace nákladů k zmrazení poklesu cen hovorů na vnitrostátních linkách. Investice do modernizace telefonních sítí budou rovněž omezeny."



Opačného názoru je Zuzana Roithová (KDU-ČSL), místopředsedkyně Výboru EP. "Regulace je nutným impulzem tam, kde selhal trh. Tímto hlasováním se končí sedmiletá válka mezi Evropským parlamentem a evropskými operátory ve prospěch evropských spotřebitelů," uvádí ve svém vyjádření.



Operátoři nebyli schopni doložit své přemrštěné náklady a národní regulátoři tvrdili, že nemají páky na přeshraniční hovory, soudí Roithová. "Regulace je omezena jen na tři roky, než se trh rozhýbe. Vítám, že operátoři mají nyní povinnost informovat včas zákazníky o ceně. Lidé mají možnost rozhodnout se mezi dalšími nabídkami, které přinese trh."



Zákazníci si budou moci vybrat



Zákazník si bude moci během dalších dvou měsíců od vstoupení nařízení v platnost vybrat, zda si přeje zachovat současný tarif, či přejde na snížené ceny. Pokud se nerozhodne ve stanoveném časovém období, přejde po vypršení dvou měsíců automaticky na Eurotarif.



Když klienti budou chtít platit regulované ceny ještě před prázdninami či o prázdninách, musí svého operátora kontaktovat a o Eurotarif požádat. Operátor mu ho pak musí nejdéle do dvou týdnů od 29. července poskytnout.



Tento systém v podstatě znamená, že za současné neregulované ceny roamingu budou volat pouze lidé, kteří si to budou výslovně přát. Výjimka se týká zákazníků, kteří už dnes využívají speciální roamingové tarify jednotlivých operátorů. Těm zůstane výše poplatků zachována, i pokud se nijak nevyjádří.



Operátoři jsou proti



"Z našeho pohledu nedávají navrhovaná regulační opatření smysl," říká Jakub Hrabovský z Vodafonu. "Regulace roamingových cen, zvláště na maloobchodní úrovni, představuje návrat regulovaného hospodářství a může vést k likvidaci konkurenčního prostředí," uvedla již dříve Martina Kemrová z T-Mobile.



Martin Žabka z O2 pak poukazuje zejména na rozdílnost jednotlivých trhů. "Naše čísla kupříkladu ukazují, že Irové jsou zvyklí v roamingu hodně telefonovat, zatímco Němci píší spíše SMS. Jiným příkladem jsou země, do kterých hodně jezdí turisté, a operátoři tak musí svoji síť připravit na velký prázdninový provoz. Tato kapacita však v síti zůstává i během roku, kdy ji nelze plně využít," uvedl.



Podle Hrabovského už jsou na trhu služby, které regulační opatření splňují: "Zákazníci v rámci roamingové služby Vodafone Passport volají už dnes ze všech zemí EU za minutové sazby, které jsou výrazně nižší, než požaduje Evropská komise," tvrdí. Tato nabídka však používá sestavovací poplatek ve výši přibližně třiceti korun, který zaplatí zákazník každých dvacet minut roamingového hovoru.



Regulace je na tři roky



Regulace nejspíš skončí v roce 2009. Do té doby však musí Evropská komise připravit analýzu, která bude platnost nařízení hodnotit. Počítá se rovněž s tím, že se zaměří na ceny SMS a MMS při posílání ze zahraničí. Pokud dospěje k názoru, že i jejich ceny jsou nepřiměřené, může i je v budoucnosti začít regulovat.



V prvním roce regulace by měl cenový strop spadnout na úroveň 49 eurocentů (asi 14 korun) za minutu volání ze zahraničí a na 24 eurocentů (zhruba sedm korun) za příchozí hovory. Omezení se týká i velkoobchodních cen a je stanoveno na 30 eurocentů (více než osm korun) za minutu hovoru. V současnosti stojí minuta hovoru v zahraničí v průměru jedno euro, tedy 28 korun.



Dle dohody by se ceny měly v dalších letech dále snižovat. V druhém roce by měly klesnout až na 46 eurocentů za minutu (necelých 13 korun) u hovoru ze zahraničí a na 22 eurocentů (zhruba šest korun) u přijatých hovorů. Ve třetím roce by měl hovor ze zahraničí stát 43 eurocentů (12 korun) za minutu a přijatý hovor 19 eurocentů (více než pět korun) za minutu.



Vývoj návrhů regulace cen roamingu



Koncová cena - odchozí hovor (za minutu)



Koncová cena - příchozí hovor (za minutu)



Velkoobchodní cena (za minutu)



Původní návrh Evropské komise



12,40 Kč (mimo navštívenou síť)

8,50 Kč (v navštívené síti)



4,20 Kč



9,60 Kč (mimo navštívenou síť)

6,50 Kč (v navštívené síti)



Návrh Výboru pro vnitřní trh a ochranu spotřebitelů (IMCO)



14,20 Kč



7,10 Kč



7,10 Kč



Předsednický návrh



14,20 Kč



7,10 Kč



8,50 Kč



Předsednický návrh z 19.4. 2007



16,90 Kč



8,50 Kč



10,20 Kč



Konečný návrh Výboru pro průmysl, výzkum a energetiku



11,30 Kč



4,20 Kč



6,50 Kč



Kompromisní výsledek



13,80 Kč (2007)

13 Kč (2008)

12,10 Kč (2009)



6,80 Kč (2007)

6,20 Kč (2008)

5,40 Kč (2009)



8,50 Kč (2007)

7,90 Kč (2008)

7,30 Kč (2009)



Autoři: hro Michal Hron , ČTK


<br><img src="http://mufin.fi.muni.cz/profimedia/bigImages/0010614894" height=200><img src="http://mufin.fi.muni.cz/profimedia/bigImages/0003889538" height=200><img src="http://mufin.fi.muni.cz/profimedia/bigImages/0070367015" height=200><img src="http://mufin.fi.muni.cz/profimedia/bigImages/0012470728" height=200><img src="http://mufin.fi.muni.cz/profimedia/bigImages/0008498657" height=200><h1>02189</h1>První porážka krokodýlů v Česku se odkládá. Kvůli námitkám Unie



Krokodýlí jatka v zemědělském podniku Agro Jevišovice zatím nevzniknou. Ministerstvo zemědělství odložilo vyhlášku, která by podniku Andreje Babiše umožnila porážet krokodýly nilské. Úřad musí vyřešit výhradu Evropské komise. Té vadí, že by krokodýlí maso mělo být označováno stejně jako další masné výrobky.



Krokodýl nilský. V zemědělském družstvu u Znojma jim přerostl přes hlavu, chtějí proto 170 zvířat porazit. V Česku má zabíjení krokodýlů umožnit nová vyhláška, která má začít platit na podzim.  |



"Evropská komise měla výhrady k navrženému označení zdravotní nezávadnosti na krokodýlím mase," řekl iDNES.cz mluvčí ministerstva zemědělství Jan Žáček.



Označení podle Žáčka nemůže být u krokodýlího masa stejné jako u dalších potravin na českém trhu, protože Česko si podle Komise nesladilo v oblasti výrobků z krokodýlího masa předpisy s Evropskou unií.



Jenže to nejde. Česko si nemůže s čím své předpisy sladit, protože unie nemá žádná pravidla zaměřená na krokodýlí maso. A to proto, že krokodýli se na maso v Evropě nechovají a Česko bude v jejich porážení naprostým unikátem ( více o ojedinělosti záměru najdete zde ).



Co dělat s připomínkami



Návrh vyhlášky ministerstva zemědělství obdržela Evropská komise letos 6. dubna. Své stanovisko Česku zaslala o tři měsíce později. Konkrétně 9. července. "Česká republika má nyní povinnost připomínky zohlednit a vyhlášku změnit, a to do šesti měsíců od zaslání návrhu, tedy do 8. října 2012," uvedl Martin Stašek, mluvčí Zastoupení Evropské komise v ČR. Česko také má povinnost informovat Evropskou komisi o tom, jaké kroky provedla v návaznosti na zaslané připomínky.



"Krokodýlí maso nelze označovat způsobem popsaným v evropských nařízeních týkajících se označování a zpracování masných výrobků, protože tato nařízení se nevztahují na krokodýlí maso. Šlo by proto mimo jiné i o matení spotřebitelů," potvrdil Martin Stašek, mluvčí Zastoupení Evropské komise v ČR.



"Na krokodýlí maso a jeho zpracování se tedy vztahují pouze obecná hygienická pravidla uvedená v nařízení o hygieně potravin," doplnil Stašek s tím, že způsob označení výrobku z krokodýlího masa je výhradně na České republice.



"Jedná se o technický detail, který ministerstvo zemědělství již řeší a neměl by být problém jej odstranit," tvrdí Žáček. Přesto připouští, že zapracování připomínek Evropské komise prodlouží přípravu vyhlášky zhruba o tři měsíce. "Mohla by začít platit v listopadu," míní Žáček. Původně přitom vyhláška měla začít platit už letos o prázdninách.



Porážka se bude týkat 170 exotických zvířat



Změnu ve vyhlášce iniciovalo naléhání podniku Agro Jevišovice. To je jediným místem v Česku, kde chtějí krokodýly porážet a jež by dokázalo splnit podmínky vyhlášky. Tedy mít vlastní porážku přímo uvnitř závodu a mít rovněž zvířata jatečné váhy. To u krokodýlů podle ministerstva znamená délku zhruba 2,5 metru a váhu 25 kilogramů. Weby pro chovatele na internetu uvádějí, že krokodýlové nilští kteří patří mezi největší krokodýli Afriky, mohou dorůstat až do délky šesti metrů a mohou vážit i 730 kilogramů.



V Česku se sice chovají krokodýli i na dalších místech, ta ale zvířata ukazují jako atrakci pro návštěvníky. Stejně to nyní dělají i jevišovičtí zemědělci.



Kde se na Moravě vzali krokodýli



Prvních padesát krokodýlů do Jevišovic přivezl v roce 2004 podnikatel Bohumír Rada a jejich počet chtělo družstvo původně navýšit až na osm set. Od záměru nakonec ustoupilo. Chov krokodýla nilského je spojen s jevišovickým chovem drůbeže. Firma plazy krmí kuřaty nesplňujícími podmínky chovu. Podle Ferance musí mít kuřecí maso pro krokodýly stejnou kvalitu jako to určené ke konzumaci lidmi.



"Máme tu zhruba 200 krokodýlů a s postupnou porážkou počítáme u 130 z nich. Zbylé si necháme ve dvou střediscích jako atrakci pro návštěvníky," popsal iDNES.cz finanční ředitel podniku Milan Feranec. Dodal, že oddalování platnosti vyhlášky pro podnik nepředstavuje zásadní komplikace.



Porážku krokodýlů zatím firma připravenu nemá. Jakmile začne platit vyhláška, přizpůsobí jí stávající prostory chovu. "To bude trvat asi tři měsíce a přijde nás řádově na sto nebo dvě stě tisíc korun," odhaduje Feranec. Plazi se budou porážet v Jevišovicích, následně je firma převeze ke zpracování do některých ze stávajících jatek.



Důvod, proč podnik o porážku exotického druhu usiluje, je jasný. Jejich chov představuje velkou finanční zátěž. "Jen v roce 2011 činila ztráta na jejich chovu milion a půl," připomenul Feranec. Porážka je pro firmu víceméně jediným způsobem, jak snížit vysoký počet chovaných zvířat. Firma tím chce navíc řešit i nedostatek prostoru při dorůstání krokodýlů. "Pro nás to není byznys, při kterém bychom dokupovali další a další zvířata a poráželi je. Pro nás porážka znamená řešení problému, jenž jsme zdědili od bývalého majitele," míní Feranec.



Agro Jevišovice o porážku krokodýlů usiluje již delší dobu, naděje mu svitla ovšem až po změně majitele. Ten původní prodal zadlužený podnik skupině Agrofert Andreje Babiše.



Autor: Hana Válková


<br><img src="http://mufin.fi.muni.cz/profimedia/bigImages/0004286719" height=200><img src="http://mufin.fi.muni.cz/profimedia/bigImages/0001721870" height=200><img src="http://mufin.fi.muni.cz/profimedia/bigImages/0000700216" height=200><img src="http://mufin.fi.muni.cz/profimedia/bigImages/0013002446" height=200><img src="http://mufin.fi.muni.cz/profimedia/bigImages/0008225596" height=200><h1>03904</h1>Nejen finanční odměna motivuje zaměstnance



Nejtěžším úkolem manažerů je zjistit, které způsoby motivace se v jejich firmě a mezi jejich lidmi nejlépe uplatní. Motivovat zaměstnance v podstatě znamená přimět je k tomu, aby co nejlépe pracovali a takříkajíc "dýchali" pro svoji firmu. Jak to v praxi udělat?



Každého k lepšímu výkonu motivuje něco jiného. |



Podle socioložky Lenky Dokulilové, která se problematice motivace dlouhodobě věnuje, to není vůbec snadné. "Na každého totiž platí něco jiného - jeden upřednostňuje hlavně finanční odměnu, jiný chce být raději povýšen, další musí mít pocit, že má jeho práce nějaký hlubší smysl. Proto je těžké jednoznačně říct, které motivační nástroje v praxi fungují více a které méně - vždy je totiž potřeba zvolit ideální kombinaci několika z nich.



Představujeme vám deset osvědčených metod, na něž je dobré vsadit.



1. Plat zvyšujte podle výsledků



Základní chyba je posílat zaměstnancům na účet stále stejný plat - bez ohledu na to, jak kdo v uplynulém období pracoval nebo jak náročné úkoly plnil. Ten, kdo dostává každý měsíc tutéž částku, totiž nemá žádný důvod se více snažit. V praxi je proto mnohem více motivující kombinace pevné a pohyblivé složky mzdy a také propracovaný systém odměn.



2. Slibte podíl na zisku firmy



Podílet se nejen na úspěšnosti firmy, ale i přímo na jejím zisku je velmi lákavé. Možnost zvýhodněného nákupu zaměstnaneckých akcií mají v některých společnostech jen členové nejvyššího managementu, jinde ji ale dostanou úplně všichni. Těšit se na ni mohou například pracovníci bankovního domu UniCredit Bank, který má podle slov tiskového mluvčího Tomáše Pavlíka v plánu jim zaměstnanecké akcie brzy nabídnout.



3. Dávejte i jiné benefity než stravenky



Při výběru benefitů je vhodné vycházet z průzkumu trhu a nabídnout minimálně srovnatelné podmínky jako ostatní. "Stojí však určitě za to zamyslet se i nad nějakou perličkou, která společnost naopak odliší,“ radí marketingový ředitel společnosti Sodexo Pass Tomáš Kopřiva. Takže kromě stravenek a služebního mobilu dopřejte zaměstnancům občas třeba i nějaký zážitek - třeba tandemový seskok padákem nebo výlet parníkem pro celou rodinu.



4. Chvalte, když se něco povede



Kromě finanční odměny a výhod by lidé měli mít na svou práci i další zpětnou vazbu - ústní hodnocení a ideálně i pochvalu. "Tady platí osvědčené pravidlo, že chválit by se mělo pokud možno nahlas a přede všemi, zatímco kritizovat a kárat raději v soukromí, nejlépe za zavřenými dveřmi,“ říká socioložka Lenka Dokulilová.



5. Zeptejte se, zda jsou spokojeni



Spokojení zaměstnanci vždy pracují lépe. Váží si totiž své práce a nechtějí o ni přijít. Pokud navíc cítí, že se o ně firma stará, ocení to. "V Raiffeisen Bank děláme každý rok dotazníkový průzkum, v němž se všichni zaměstnanci vyjadřují k tomu, co se jim v práci líbí a co by navrhovali změnit k lepšímu,“ říká personální ředitelka Markéta Main a dodává: "Výsledky jsou pro nás vždy podnětem k zamyšlení i k činům. Lidé v naší pražské centrále si třeba přáli mít odpočinkovou zónu, a protože chceme podpořit jejich pracovní pohodu, za dva týdny ji budou mít."



6. Informujte o plánech firmy



Jednat se zaměstnanci na rovinu je nejlepší způsob, jak získat jejich důvěru. Pokud se vždy a včas dozvědí přímo od vedení to, co je zajímá a co potřebují vědět (například jak si firma vede, co má v nejbližší době v plánu, zda nechystá třeba propouštění), nebudou mít důvod vyměňovat si mezi sebou žádné fámy a chodbové "šuškandy“.



7. Dejte čas na rodinu



Vyváženost mezi osobním a pracovním životem (používá se pro ni často anglický termín Work-Life Balance) je v poslední době celosvětovým trendem. V podstatě jde o to, že každý zaměstnanec by měl mít vedle práce čas i na rodinu a nezanedbávat svůj osobní život. "Firmy, které chtějí v tomto směru uspět, proto musí vycházet lidem vstříc i takovými výhodami, jako je pružná pracovní doba, zkrácené úvazky nebo třeba možnost pracovat částečně z domova,“ říká Zita Lara, ředitelka České společnosti pro rozvoj lidských zdrojů.



8. Slibte povýšení a zajímavou kariéru



Těm, kteří ve společnosti pracují, je taktické dát určitou vyhlídku na to, jak by mohli v budoucnu postoupit na kariérním žebříčku směrem vzhůru. Pokud budou o takové možnosti vědět, získají důvod na sobě pracovat a někam to případně dotáhnout. I když zdaleka ne každý svoji šanci nakonec využije, dostat by ji měli úplně všichni.



9. Zaplaťte zaměstnancům vzdělávací kurzy



Pokud firma umožní lidem vzdělávání a osobní rozvoj - třeba tím, že jim na ně finančně přispěje a umožní jim čerpat studijní volno - dá jim perspektivu a zaváže si je i do budoucna. Možnost navštěvovat jazykové kurzy, zdokonalovat se v práci na počítači, rozvíjet osobní schopnosti a předpoklady - to všechno totiž zvyšuje kvalifikaci.



10. Postrašte sankcemi a pokutami



Jde o takzvanou negativní motivaci, která funguje na principu trestání - například napomenutí, nebo dokonce i pokuta za nedodržování pracovních povinností, termínů a podobně. Odborníci ji považují za méně účinnou než pozitivní motivaci, přesto je v některých případech nevyhnutelná. Už proto, že nepotrestání jednoho pracovníka za jeho opravdu závažné prohřešky by mohlo demotivovat ostatní.



Autoři: MF DNES , Helena Frantová


<br><img src="http://mufin.fi.muni.cz/profimedia/bigImages/0051025002" height=200><img src="http://mufin.fi.muni.cz/profimedia/bigImages/0051817057" height=200><img src="http://mufin.fi.muni.cz/profimedia/bigImages/0051935778" height=200><img src="http://mufin.fi.muni.cz/profimedia/bigImages/0002884783" height=200><img src="http://mufin.fi.muni.cz/profimedia/bigImages/0011117301" height=200><h1>01660</h1>Banky v Česku zablokovaly desítky karet kvůli krádeži dat v USA



Z americké společnosti Global Payments unikly citlivé údaje o držitelích 1,5 milionu platebních karet. Firma zprostředkovává elektronické platby pro asociace MasterCard i Visa. České banky v důsledku toho zablokovaly preventivně několik desítek platebních karet. Data českých držitelů ale zatím zneužita nebyla.



Majitelé platebních karet by si měli pravidelně kontrolovat své bankovní účty. |



MasterCard ani Visa nevyloučily, že se riziko zneužití karet může týkat i jejich klientů z Česka. "Karetní asociace Visa a MasterCard nás v pátek informovaly o pravděpodobném úniků údajů uživatelů platebních karet. Asociace neuváděly, u jakého obchodníka data unikly. My jsme v reakci na toto upozornění preventivně zablokovali několik jednotek platebních karet. Jejich majitelům nyní vydáváme bezplatně nové," řekl iDNES.cz Jan Holinka z tiskového oddělení České spořitelny.



Podobně se zachovala i ČSOB. Také tato banka zablokovala preventivně několik platebních karet svých klientů a vydala jim nové.



"Českých klientů se žádné riziko vyplývající z údajů odcizených v USA netýká," ujišťuje ale Tereza Pazourková z pražské pobočky Global Payments. Ke způsobu, jak byla data odcizena, se však odmítla vyjádřit.



Z tiskového vyjádření společnosti MasterCard vyplývá, že asociace upozornila vydavatele platebních karet na potenciální riziko, kterému mohou být některé účty ke kartám společnosti vystaveny.



Ze systému Global Payments byly ukradeny informace, které umožňují vytvořit falešné platební karty s přístupem na účty skutečných uživatelů karet. Zneužití platby však lze zabránit v případě, že platební systémy u obchodníků vyžadují využití bezpečnostního kódu, který je uveden na zadní straně karty.



Visa se dokonce rozhodla kvůli bezpečnostnímu problému spolupráci s Global Payments ukončit. "Doporučujeme všem držitelům karet, aby pravidelně kontrolovali své účty a upozornili okamžitě svou banku na jakoukoliv podezřelou aktivitu," sdělila společnost VISA v tiskovém prohlášení.



O úniku informovaly obě asociace už v pátek, neupřesnily však, kolika lidí se problém týká. Společnosti shodně tvrdí, že jejich vlastní systémy nebyly nijak narušeny.



Autoři: nev Jan Nevyhoštěný , spi Iva Špačková


<br><img src="http://mufin.fi.muni.cz/profimedia/bigImages/0012775790" height=200><img src="http://mufin.fi.muni.cz/profimedia/bigImages/0004515499" height=200><img src="http://mufin.fi.muni.cz/profimedia/bigImages/0013966980" height=200><img src="http://mufin.fi.muni.cz/profimedia/bigImages/0014178763" height=200><img src="http://mufin.fi.muni.cz/profimedia/bigImages/0011519074" height=200><h1>09509</h1>Své datum narození znáte. Ale kolik je vám doopravdy?



Většina lidí je starších, než by se podle data narození mohlo zdát. Jejich organismus stárne rychleji, protože si ubližují nezdravým životním stylem. Nejdůležitější ze všeho je podle lékařů péče o srdce, které je motorem celého organismu.



Kardiogram, tep srdce |



Nemoci srdce a cév jsou stále největším zabijákem v České republice, ročně jim podlehne přibližně 60 tisíc lidí. Mají také na svědomí největší počet hospitalizací a invalidních důchodů.



Muži se sice dožívají v průměru 72 let a ženy 78 let, ale mnozí trpí oběhovými nemocemi, které zhoršují kvalitu jejich života. S tím souvisí i fakt, že mnozí padesátníci mají starší tělo, než by odpovídalo jejich roku narození.



Rozdíl mezi kalendářním a biologickým věkem může být podle prezidentky Asociace medicíny proti stárnutí Moniky Golkové až deset let.



Krása nebo skutečné mládí

Vysoký cholesterol, vysoký krevní tlak, nezdravé jídlo, kouření a stres přispívají k opotřebovávání organismu a k jeho rychlejšímu stárnutí.



Přitom právě boj s přibývajícími léty je mezi lidmi v poslední době stále populárnější. Skutečné udržování mladistvosti se však často zaměňuje za vnější krásu a omlazování pomocí estetické dermatologie nebo plastické chirurgie.



"Jenže mládí a vitalita nespočívá jen v našem hezkém obalu, ale i v tom, co je uvnitř nás samých - ve stavu organismu, vnitřních orgánů a fungování našeho těla jako celku. Právě tomu se věnuje nově vznikající a rychle se rozvíjející obor medicíny nazvaný medicína proti stárnutí neboli anti-aging medicína," vysvětluje lékařka Golková.



Mnohem důležitější, než kolika let se dožijeme, je to, zda strávíme poslední čtvrtinu života aktivně. Zkušenosti z jiných zemí, například Japonska, ukazují, že lidé se mohou dožít vysokého věku v plné síle.



Čím si krátíte život?

Medicína proti stárnutí dokáže stanovit, jaký je váš biologický věk, a ten cíleně ovlivňovat. Zjištění biologického věku je komplex mnoha lékařských vyšetření a rozsáhlého dotazníku.



"Pacient se dozví, jaký je jeho skutečný biologický věk, kde jsou jeho nejslabší stránky a jakou má perspektivu a prognózu. Pokud bude postupovat v souladu s doporučením lékařů, může získat navíc pět, nebo i patnáct let života," tvrdí Lubomír Novák z pražské GHC kliniky, která se tomuto oboru věnuje.



Je však třeba počítat s tím, že takovou péči pojišťovny neplatí a že výdaje půjdou do tisíců.



Čím si svůj biologický věk lidé nejčastěji zkracují? Ovlivňuje ho životní styl, prostředí a geny. "Kromě genetických faktorů, které ovlivnit nejdou, určuje délku našeho života to, co jíme, jak odpočíváme, zda kouříme, a také vnější vlivy jako životní prostředí, sluneční záření a podobně," vysvětluje lékař.



Na stárnutí se dále podílí fungování hormonálního systému, změny struktury nukleových kyselin, změny metabolismu kyslíku a zejména působení volných kyslíkových radikálů, které dokážou přímo poškozovat buňky lidského těla.



Čím je člověk starší, tím více volných radikálů na něj útočí, přičemž obranná schopnost jeho těla klesá. A ze všeho nejdůležitější je v tomto směru zdravé srdce.



Vaše srdce je příliš staré

Jak podobná péče vypadá v praxi? Do ordinace specialisty na medicínu proti stárnutí přišel pětapadesátiletý architekt, kterého trápila mírná nadváha, mnoho krevních tuků, vysoký tlak a také únava a podrážděnost.



Vyšetření ukázalo, že biologický věk jeho srdce je 70 let. Lékaři mu doporučili změnu stravovacích návyků, pomocí léků srovnali hladiny hormonů a doporučili mu, aby se pravidelně hýbal.



Po jednom měsíci cítil pacient zlepšení, cítil se veselý, klidný a plný síly. Při následné kontrole po třech měsících ho už netrápily žádné obtíže, kvůli nimž původně přišel, klesl mu cholesterol a krevní tlak se vrátil do normálu.



Čím prospějete svému srdci



• Hlídejte si cholesterol

Měli byste poprosit vašeho praktického lékaře, aby vám zjistil hladinu cholesterolu pomocí jednoduchého krevního rozboru. Maximální hladina, která vám ještě neškodí, je 5,9 mmol/l.



• Jaký je váš krevní tlak?

Pokud vám lékař naměří hodnotu 140/90 a více, je váš krevní tlak vysoký a vy trpíte hypertenzí. Ta sama o sobě nijak nebolí, ale kvůli ní se více opotřebovává oběhový systém a stoupá riziko vážných komplikací, jako je třeba infarkt a mozková mrtvice.



• Pozor na kouření!

Mnoho lidí spojuje kouření především s nemocemi dýchacích cest a obávanou plicní rakovinou, avšak kouření škodí i kardiovaskulárnímu systému.



• Dbejte na životní styl

Součástí zdravého životního stylu je i zdravá strava, v níž není nadbytek soli, živočišných tuků a cukrů. Zdravý jídelníček kromě snížení rizika vzniku srdečních chorob snižuje i riziko, že vás postihne cukrovka, která sama o sobě rovněž zvyšuje pravděpodobnost potíží se srdcem.



Autoři: MF DNES , Radka Wallerová


<br><img src="http://mufin.fi.muni.cz/profimedia/bigImages/0010455397" height=200><img src="http://mufin.fi.muni.cz/profimedia/bigImages/0014192942" height=200><img src="http://mufin.fi.muni.cz/profimedia/bigImages/0011190683" height=200><img src="http://mufin.fi.muni.cz/profimedia/bigImages/0006455973" height=200><img src="http://mufin.fi.muni.cz/profimedia/bigImages/0005644818" height=200><h1>04480</h1>Psycholog: Vytvořte si vlastní krizové plány s chladnou hlavou



Krize, krize, krize - analytici se předhánějí v černých scénářích. Všechno bude dražší, ekonomika se rozpadá, do dluhové pasti spadnou další země. To vše na nás působí a špatná nálada vede k chybám v rozhodování.



"Vytvořte si ve firmě předem scénáře pro horší varianty vývoje a doufejte, že je nepoužijete. Když totiž přemýšlíte dopředu, děláte to s chladnou hlavou a nepanikaříte," radí psycholog Tomáš Vašák. |



Představte si, že jste manažer či majitel firmy, které se aktuálně daří, ale všude okolo vás tvrdí, že bude hůř. Budete investovat? Budete nabírat lidi? Budete si brát úvěr na rozvoj podnikání? Asi ne.



Budete si naopak vytvářet polštář financí pro budoucí přežití, nebo hůř - vyvádět zisk, dokud nějaký je. Budete propouštět a optimalizovat náklady.



A když řídíte firmu, které se teď nedaří? Máte to snad rovnou vzdát, protože není naděje, že se to zlepší?



Vliv emocí na rozhodování



Mozek je nejsilnější nástroj člověka. Je v něm 100 miliard neuronů a každý z nich má kolem tisíce spojení s ostatními neurony. Tento nejsložitější známý systém umí vymyslet operu i družici, ale zároveň je citlivý na emoce.



Pokud jste smutní nebo máte strach, rozhodujete se prostě jinak, než když máte dobrou náladu. Informace se vám jeví horší, než ve skutečnosti jsou, a vaše rozhodnutí jsou buď přehnaně opatrná, nebo naopak zoufalá. Z pohledu psychologie je nešťastné dělat důležitá firemní rozhodnutí pod vlivem "špatné nálady". Tady je trochu inspirace, jak se tomu bránit.



Udržujte si nadhled



Musíme šetřit! Musíme osekat náklady! Ať to stojí, co to stojí! Taky vás někdy napadne, co se stane, až se všichni navzájem propustíte? Úspory jsou to první, co každého manažera napadne, když se nedaří.



Pokud však nechcete napáchat víc škody než užitku, položte si otázku, jaké budou mít dopad na firmu jako celek. Podívejte se na podnik shora a zeptejte se, co můžete omezit a nahradit, aniž byste poškodili to, co vám vydělává. Ptejte se, jak udělat škrty chytře.



Plánujte rozhodnutí



Dnes se na trhu docela hodí heslo: doufat v nejlepší a počítat s nejhorším. Pokud nechcete dělat těžká rozhodnutí pod tlakem, udělejte je dopředu. Řekněte si například: Pokud se v únoru dostaneme na 90 procent loňských zakázek, je to v pořádku, když to bude méně, přijdou na řadu tato opatření...



Prostě si předem vytvořte scénáře pro horší varianty vývoje a doufejte, že je nepoužijete. Když totiž přemýšlíte dopředu, děláte to s chladnou hlavou a nepanikaříte.



Obraťte myšlení



Nejdůležitější je ovšem "vnitřní nastavení". Zajímavý příklad nabízí manažer Michael M. Kaiser. Proslavil se záchranou britské Královské opery v Covent Garden a několika dalšími manažerskými kousky. Ve své práci pokračuje, například v roce 2009 založil v USA uměleckou iniciativu v době krize. Inspiruje své okolí k zásadní změně postoje. Od obrany k útoku, od pasivity k aktivitě.



Myslíte, že někoho baví dělat ve firmě, kde se všichni manažeři tváří jako na pohřbu? Domníváte se, že lidé, kteří s obavou očekávají, kdo další bude propuštěn, jsou ti bojovníci, které potřebujete?



Nejrozumnější je říct jim: Nebude to lehké, ale zvládneme to. Tady je náš plán. Chtějte uspět i ve ztížených podmínkách. A pokud někoho propouštíte, zdůrazněte, že to není jeho vinou, že cílem je udržet firmu. Nechte si prostor - pokud se situace obrátí, tak se k vám lidé budou vracet, protože jste s nimi jednali férově.



Autor: Tomáš Vašák pro MF DNES


<br><img src="http://mufin.fi.muni.cz/profimedia/bigImages/0070362448" height=200><img src="http://mufin.fi.muni.cz/profimedia/bigImages/0002292043" height=200><img src="http://mufin.fi.muni.cz/profimedia/bigImages/0012211670" height=200><img src="http://mufin.fi.muni.cz/profimedia/bigImages/0049847158" height=200><img src="http://mufin.fi.muni.cz/profimedia/bigImages/0006702900" height=200><h1>14988</h1>Řidič si špatně vyložil zipování a napadl druhého pepřovým sprejem



Liberecká policie předvolala řidiče volva, který se rozhodl nevybíravým způsobem vysvětlit jinému, jak se používá pravidlo takzvaného zipu. To si ale vyložil po svém a dožadoval se přednosti na kruhovém objezdu. Protože ho druhý řidič nepustil, dojel ho a napadl.



Gestikulující řidič |



"Řidič volva pochází z jiného kraje, takže bude chvíli trvat, než ho vyslechneme," říká policejní mluvčí Vlasta Suchánková.



Oba řidiči se potkali na jednom z kruhových objezdů v Liberci. Muž ve volvu na něj chtěl najet a rozčílilo ho, že mu projíždějící řidič nedal přednost. "Nadával mu, že nevyužívá takzvaného zipu," poznamenala Suchánková.



Zipování, tedy střídavé řazení do jednoho jízdního pruhu, se však nepoužívá na kruhovém objezdu, ale tam, kde se dva pruhy zužují do jednoho.



"Na kruhovém objezdu se sice řidiči v zájmu plynulosti dopravy také občas navzájem pouští, ale je to jen věc jejich ohleduplnosti. Zipování se kruhových objezdů netýká," podotkla mluvčí.



Muž ve volvu se však cítil v právu a rozhodl se, že si vše s druhým řidičem vyřídí. Rozjel se za ním a pronásledoval ho až na parkoviště u nákupního centra Bauhaus.



"Tam řidiče napadl, nadával mu, urážel ho a nakonec mu do obličeje nastříkal slzotvorný sprej," uvedla Suchánková.



Policie případ vyšetřuje jako podezření z přečinu výtržnictví.



Autor: Aleš Horáček


<br><img src="http://mufin.fi.muni.cz/profimedia/bigImages/0000986200" height=200><img src="http://mufin.fi.muni.cz/profimedia/bigImages/0009538361" height=200><img src="http://mufin.fi.muni.cz/profimedia/bigImages/0077123645" height=200><img src="http://mufin.fi.muni.cz/profimedia/bigImages/0054327150" height=200><img src="http://mufin.fi.muni.cz/profimedia/bigImages/0012878018" height=200><h1>00580</h1>Athény: ve městě potkáte památky na každém kroku



Na pozůstatky starobylého Řecka můžete narazit na mnoha místech hlavního města - Athén. Procházíte se v centru, zahnete za roh a před vámi se objeví fragmenty sloupu nebo část budovy. Athény byly střediskem umění a filozofie, a to na vás doléhá na každém kroku, který v tomto překrásném městě uděláte.



Asi nejznámější místo Athén - Akropolis |



Míst, která stojí za to v Athénách navštívit je tolik, že vám na to určitě nestačí jeden den a možná ani týden.



Olympijský stadion



Postavený je na místě dřívějšího stadionu z roku 330 před Kristem. Tento stadion vznikl pro první novodobé olympijské hry, která se v Řecku konaly v roce 1896. Na nový stadion se vejde kolem 70 tisíc diváků. Je pouhých 180 metrů dlouhý a má tvar písmene U, čímž se podobá se starým stadionům, které najdete v Olympii nebo Delfách.



Chrám Dia Olympského



Byl největším chrámem v Řecku, tak jak se slušelo na chrám vládce řeckých bohů. Chlubit se mohl celkem sto čtyřmi korintskými sloupy. Do dnešních dob se jich ale zachovalo pouze patnáct a v chrámu nezůstaly ani dvě sochy vyrobené ze zlata a slonoviny. Ty nechal do chrámu umístit Hadrianus, a to sochu Dia a svoji vlastní.



Přístav Pireus



Podívat se můžete také do aténského přístavu Pireus. Je to historický přístav a také důležitý dopravní uzel spojující většinu řeckých ostrovů s pevninou.



Akropolis



Skála o ploše čtyř hektarů se zvedá do výše 90 metrů, a tím vévodí Athénám. Její název je odvozen je odvozen z řeckého slova "acro" (nejvyšší bod) a "polis" (osada nebo město).



Oblast Akropole osídlili lidé už více než před pěti tisíci lety. Byla totiž strategicky umístěna blízko kotviště, a tedy snadno přístupná, bylo ji možné bránit a také měla vlastní prameny. V 7. století před Kristem se ale politický a společenský život přesunul z Akropole do Agory (třžnice) a na hoře zůstala jen řada chrámů. Ty ale byly o dvě století později zničeny Peršany a zbyly z nich jen ruiny.



Propylaje



Propylaje byla brána, která vzbuzovala respekt. Vchod do Akropole lemuje šest dórských sloupů. Výstavba začala v 5. století před Kristem, byla ale přerušena peloponéskou válkou a nikdy už nebyla dostavěna.



Chrám bohyně Athény



Z chrámu s iónskými arkádami je krásný výhled na moře i na hory. Chrám byl postaven na oslavu bohyně míru a vítězství Athény, jejíž socha se nacházela uvnitř. Chrám byl v roce 1687 zbořen Turky, aby tu vznikl prostor pro postavení dělostřelectva. Stavba, kterou si tu dnes můžete prohlédnout, byla postavena ze suti a za velké pomoci archeologů.



Parthenón



Chrám navrhl sochař Feidiás na základě starodávných principů náboženské numerologie, geometrie a architektury. Speciálně pro tento chrám byl dovážen mléčně bílý mramor z hory Pentelikón. Pouze střecha a dveře byly vyrobeny ze dřeva. Zajímavé je, že nikde v chrámu nenajdete rovnou linii. Podle jedné teorie byl chrám navržen tak, aby byl protipólem optické iluze, podle které rovné linie, pokud jsou sledovány z dálky, budí dojem křivek a prohnutí. Všechny zlehka zakřivené linie dodávají kameni život a pohyb.



Pouze několik privilegovaných osob smělo vstoupit do posvátného vnitřního chrámu cella. Tedy pouze kněží a vysoko postavení úředníci mohli vidět mistrovské dílo - dvanáct metrů vysokou sochou Athény Parthenos, která byla ze dřeva a pokrytá slonovinou a zlatem.



Erechtheion



Tento chrám na Akropoli byl vybudován na místě legendárního souboje mezi Athénou a Poseidonem. V rohu severní kolonády můžete objevit nezakrytý otvor a v něm skálu se značkami. Podle některých to jsou otisky Poseidonova trojzubce.



Nejznámější je sloupoví karyatid, kde šest mladých dívek podpírá střechu. Sochy, které vidítě, jsou ale pouhými replikami. Originály jsou v bezpečí muzea Akropolis.



Starý královský palác na náměstí Syntagma



Na východoní straně náměstí stojí řecký parlament, který byl až do roku 1935 královským palácem. Strážní v tradičních uniformách tu stojí stráž u hrobu neznámého vojína. Každou hodinu je tu k vidění střídání stráží.



Na náměstí Syntagma se uskutečnil neúspěšný pokus o atentát na Winstona Churchilla v roce 1944. V kanálech pod hotelem byl rozmístěn dynamit.



Autor: Barbora Říhová


<br><img src="http://mufin.fi.muni.cz/profimedia/bigImages/0007763873" height=200><img src="http://mufin.fi.muni.cz/profimedia/bigImages/0077111962" height=200><img src="http://mufin.fi.muni.cz/profimedia/bigImages/0034483064" height=200><img src="http://mufin.fi.muni.cz/profimedia/bigImages/0002800426" height=200><img src="http://mufin.fi.muni.cz/profimedia/bigImages/0008534622" height=200><h1>02322</h1>Rozinky z Indie musí pryč z pultů, mohou být nebezpečné pro alergiky



Z pultů musí zmizet 107 kilogramů rozinek původem z Indie. Nařídila to Státní zemědělská a potravinářská inspekce poté, co v nich objevila velké množství alergenu oxidu siřičitého. Látka nebyla uvedena ve složení na obalu, pro alergiky přitom může být nebezpečná.



Na český trh se dostalo celkem 7 200 balení zakázaných rozinek. . |



"Pokud někdo trpí alergií na oxid siřičitý, neměl by tyto rozinky rozhodně konzumovat," upozornila mluvčí inspektorů Martina Šmídtová. Oxid siřičitý nebo siřičitany patří mezi alergeny v koncentracích vyšších než deset miligramů na kilogram potraviny.



Na český trh se dostalo celkem 7 200 balení po 100 gramech těchto rozinek, přes šest tisíc balíčků už ale obchodníci rozprodali.



Inspekce naměřila u rozinek 180 miligramů oxidu siřičitého na kilogram, přesto nebyla látka uvedena na obale, jak by správně měla. Pro výrobce je to povinnost.



"V případě, že potravina obsahuje alergen, který není ve složení deklarován, jedná se pro alergiky o nebezpečnou potravinu," dodala mluvčí.



Zboží obchody prodávaly pod názvem "Rozinky - stolní hrozny révy vinné sušené 100g" s datem minimální trvanlivosti 5. prosince a šarží L 068.



Zakázané rozinky původem z Indie do Česka dovezla firma Pavel Stolarik-PS TRADE z Hodonína, a to v množství 750 kilogramů. Následné balení pak zajistila společnost Bohumil Kratochvíl - IBK Trade z Horní Cerekve.



Autor: vem Veronika Němcová


<br><img src="http://mufin.fi.muni.cz/profimedia/bigImages/0000846718" height=200><img src="http://mufin.fi.muni.cz/profimedia/bigImages/0049555194" height=200><img src="http://mufin.fi.muni.cz/profimedia/bigImages/0007036884" height=200><img src="http://mufin.fi.muni.cz/profimedia/bigImages/0009084373" height=200><img src="http://mufin.fi.muni.cz/profimedia/bigImages/0051070840" height=200><h1>05692</h1>Stálé deště ohrožují úrodu, zahrádce hrozí houbové choroby



Prší, proto hrozí šíření houbových chorob. Napadají zvláště přehuštěnou výsadbu, protrhávejte tedy jako o život. Kde je pozdě, nezbývá než použít chemii. Týká se to hlavně rajčat a okurek.



Pokud nahnilé či plesnivé plody neodstraníte, nakazí i ty sousední. Škody pak jsou mnohem větší, a přitom zbytečné. |



Nebezpečí šíření houbových chorob je za dlouhotrvajícího deště asi největším strašákem zahrádkářů. O padlí či botrytidu nikdo nestojí.



Boj proti plísním a hnilobě



Šíření houbových chorob hrozí hlavně v přehuštěné výsadbě, kde nemá k jednotlivým rostlinám dostatečný přístup čerstvý vzduch. Pokud už jste tu chybu udělali, vyplatí se i dodatečně rostliny protrhat a dopřát jim tak dostatečný prostor k životu.



Preventivně nebo při prvních známkách napadení můžete sáhnout po chemických přípravcích. Postřik (například Previcur, Rovral, Baycor atd.) by měl pomoci jak rajčatům či okurkám, tak třeba jahodám nebo i okrasným květinám.



V každém případě je důležité průběžně odstraňovat veškeré nahnilé plody i listy, ať už se jedná o ovoce či zeleninu. Totéž ale platí i pro listy či květy okrasných rostlin.



Stejně tak po dlouhotrvajících deštích obejděte ovocné stromy a nekompromisně je zbavte všeho ovoce i listů s pouhým náznakem hniloby či plísně. Zachráníte tak podstatnou část letní či podzimní úrody.



Pokud pěstujte zeleninu ve skleníku či fóliovníku, vlhko spojené s dlouhotrvajícím deštěm ji ohrožuje také. Proto v nich často větrejte, případně preventivně sáhněte i po postřiku.



Po dešti okamžitě zachraňujte truhlíkové rostliny. Veškeré osazené mísy, truhlíky a květináče zbavte podmisek. Při dlouhodobém stání kořenů ve vodě by totiž mohlo dojít k jejich uhnití a následně i k uhynutí rostlin. Pokud truhlíky nemají odtokové otvory, vylévejte z nich

vždy po dešti vodu.



Boj proti slimákům



Jestli se za slunečných dní schovávali v chládku, tak po dešti počítejte s tím, že jich bude všude plno. Vlhko přímo milují, takže se vám určitě budou hodit rady Hobby.cz. Čtěte Na slimáky platí pivo, kachny, sůl, pichlavé bariéry i zahradní jezírko .



Vyberete-li si proti tomuto nepříteli chemický boj, například návnadový jed Mesurol, Ferramol či Vanish, nechte chcíplé slimáky ležet, nesbírejte je. Sami se totiž stanou lákavou, ale přitom jedovatou návnadou pro další slimáky.



Zkuste deště využít



- Pořiďte si sud na dešťovou vodu. Na zalévání záhonů je ideální a ještě ušetříte za vodu. Stačí ho chytře postavit pod okapový svod. Jen pozor na zvířectvo a děti, ať se vám někdo neutopí.



- Pokud venku prší tak vydatně, že se na zahradě nedá dělat opravdu nic, věnujte se třeba údržbě sekačky či křovinořezu. Jakmile začne být pěkně, budete je zcela určitě potřebovat. Případně můžete studovat knihy a časopisy o zahradě, nově nabyté znalosti posléze určitě využijete.



Autoři: Martina Čermáková , Květa Sunarto, www.rypacek.cz


<br><img src="http://mufin.fi.muni.cz/profimedia/bigImages/0005969644" height=200><img src="http://mufin.fi.muni.cz/profimedia/bigImages/0007096648" height=200><img src="http://mufin.fi.muni.cz/profimedia/bigImages/0011400058" height=200><img src="http://mufin.fi.muni.cz/profimedia/bigImages/0005901972" height=200><img src="http://mufin.fi.muni.cz/profimedia/bigImages/0006704399" height=200><h1>08015</h1>Kam s ním aneb jak vybírat soukromou školku



Možná jste právě v těchto dnech našli ve schránce zamítavé stanovisko od ředitelky mateřské školky, kam jste přihlásili svoje dítě. Co teď? Odložit návrat do práce na další rok... Shánět chůvu nebo mobilizovat babičky... Pravděpodobně dojde i na nápad, zapsat potomka do soukromé školky. Jak vybrat tu pravou?



Nejlepší školka je ta, kde jsou vaše děti šťastné.  |



Když už se rozhodneme sáhnout hlouběji do kapsy, tak chceme pro své dítě to nejlepší. A nemusí jít hned o nadstandardní vybavení, rodilého mluvčího coby učitele angličtiny nebo stravu v bio kvalitě. Ve školce se totiž musí našemu potomkovi hlavně líbit, měl by se do ní každý den těšit a "tety" by měly svoji práci brát víc jako poslání než jako byznys.



Komu svěřit to nejcennější?



"Se zvyšujícím se zájmem o soukromé školky jejich počet rychle narůstá, poskytované služby a kvalita se ale mohou velmi lišit," upozorňuje Markéta Hlavicová, ředitelka sítě pražských soukromých předškolních zařízení Školička. "Pravidla pro provozovatele nejsou jednotná, řada z nich navíc, ať již vědomě či z neznalosti, nesplňuje podmínky stávajících právních norem a vyhlášek."



Každý z nás najde v okolí svého bydliště ne jednu, ale hned několik soukromých školek, které se předhánějí v nabídce nadstandardních služeb. Jenže jak poznám, která soukromá školka je pro moje dítě ta nejlepší? Spolu s Markétou Hlavicovou jsme pro tápající rodiče sestavili žebříček osmi nejdůležitějších věcí, na které byste si měli při výběru soukromé mateřinky dát určitě pozor:



Osobní doporučení. Nejlepším vodítkem bývají zkušenosti jiných rodičů, jejichž děti už školku navštěvují nebo navštěvovaly. Jejich spokojenost je zárukou dobrého výběru.



Návštěva ve školce. Věřte své intuici. Zajděte se do školky podívat, nechte si všechno ukázat, seznamte se s vedením i personálem. Při návštěvě vycítíte, jestli je prostředí pro dítě přátelské, nebo naopak neosobní. Nepodceňujte ani reakci vlastního dítěte na nové prostředí.



Tety a další zaměstnanci. Základem dobré školky je nejen prostředí, ale i skvělé paní učitelky či "tety", které budou v každodenním kontaktu s vaším dítětem. Zjistěte si, zda mají zaměstnanci školky odpovídající vzdělání či odpovídající praxi. Zejména v provozech s dětmi jeslového věku je ideální kombinace zdravotní sestry a předškolních pedagogů. Provozovatel školky by vám měl být schopen vzdělání a praxi svých zaměstnanců doložit. "Žádný zákon soukromým zařízením, která nejsou registrována v síti MŠMT, neukládá povinné vzdělání zaměstnanců ani potvrzení o jejich čistém trestním rejstříku," vysvětluje Hlavicová. "Pro kvalitní soukromou školku by však toto mělo být samozřejmostí."



Papíry v pořádku?



Řada soukromých školek provozuje svá zařízení bez potřebných oprávnění. Zkontrolujte, zda má vámi vybraná školka povolení k provozu. Provozovatel by měl mít minimálně dvě živnostenská oprávnění - "Mimoškolní výchova a vzdělávání", které opravňuje k péči o dítě starší tří let, a "Péče o děti do tří let věku", které je živností vázanou. Garantem zde musí být dětská zdravotní sestra. Pokud školka nabízí celodenní pobyt dítěte, musí jí být vydán "Souhlas s provozem předškolního zařízení pro celodenní pobyt", který vydává příslušná hygienická stanice. V případě povolení pro provoz mateřského centra může dítě v takovém zařízení strávit maximálně 4 hodiny denně. Obezřetní buďte také v případě, kdy školku provozuje občanské sdružení. Takové zařízení kvůli stávající nedostatečné legislativě nemusí být za určitých okolností pod standardním dohledem hygieniků.



Zdroj: www.skolka-jesle.cz



Ptejte se na všechno, co vás napadne. Jak je zajištěno stravování dětí a pitný režim? Jak jsou připraveni ve školce na situaci, že se stane úraz? Chodí děti pravidelně ven? Jak se řeší spaní dětí a výměna lůžkovin? Seznam dotazů si připravte předem doma, ať se nezapomenete zeptat na něco, co je pro vás důležité.



Čistota prostředí. Je důležitým ukazatelem kvality školky. Nikdo nechce umístit své dítě do mateřinky, kde jsou špinavé zdi, neumyté toalety a nevyměněné ručníky. Ubezpečte se, že děti jsou ve školce vedeny ke správným hygienickým návykům (každé má svůj ručník či používá ručníky papírové, pravidelné mytí rukou apod.).



Nastavení komunikace s rodiči. Důležitá je nejen péče o děti a jejich vzdělávání, ale také komunikace s rodiči. Zejména pokud je vaše dítě ve školce každý den, chcete vědět, jak školka rozvíjí jeho schopnosti, znalosti a dovednosti, jaký byl program konkrétního dne, jak dítě ve školce prospívá, kde má své silné stránky, jaká jsou jeho slabší místa. Zjistěte si, jak informace o svých dětech budete dostávat, trvejte na tom, že je chcete.



Pedagogický plán. Zjistěte si, zda školka pracuje s celoročním vzdělávacím programem. Trendem dnešní doby je velká nabídka zájmových kroužků prezentovaných jako nadstandard. "Situace by ale měla být vnímána opačně," upozorňuje Markéta Hlavicová. "Samotný vzdělávací program musí být zpracován tak, aby dětem nabídl komplexní rozvoj jejich osobnosti. Kroužky mají samozřejmě smysl, ale jako jakási nadstavba, ne jako atraktivní obal běžného denního vzdělávání dětí ve školkách."



Adaptační režim. Kvalitní předškolní zařízení nabízí možnost, aby si dítě na školku zvykalo postupně v kratších časových úsecích, které se podle reakce dítěte na pobyt ve školce prodlužují. Zejména nejmladší děti, které žádné podobné zařízení nenavštěvovaly, potřebují získat jistotu, že si pro ně do školky vždy přijdete. Pokud nechcete dítěti způsobit trauma, vypěstovat v něm strach a odmítání školky, nikdy netrvejte na tom, aby dítě ve školce zůstávalo od začátku na delší časový úsek. Jestli na takovém postupu trvá školka, zvažte, zda do takového zařízení chcete své dítě opravdu zapsat.



Autor: job Johana Křížková


<br><img src="http://mufin.fi.muni.cz/profimedia/bigImages/0010739922" height=200><img src="http://mufin.fi.muni.cz/profimedia/bigImages/0049086885" height=200><img src="http://mufin.fi.muni.cz/profimedia/bigImages/0008732279" height=200><img src="http://mufin.fi.muni.cz/profimedia/bigImages/0029462445" height=200><img src="http://mufin.fi.muni.cz/profimedia/bigImages/0012016683" height=200><h1>13674</h1>„Hladový“ penzion pro seniory má další potíže, funguje bez povolení



Domov pro seniory v pardubické Smilově ulici není problémový jenom tím, jak šidí klienty na jídle. Na paty mu už také šlapou úřady kvůli dalším potížím.



Šizení stravy obyvatel není jediným problémem pardubického penzionu pro seniory. |



Penzion, který začal fungovat loni v prosinci, je totiž stále provozován bez povolení. Tomu nechce vydat stavební úřad.



Zařízení provozuje kandidát na primátora Zdeněk Stránský, který se o funkci uchází za sdružení Pernštejn. "Pan Stránský sice opakovaně tvrdí, že jeho penzion má všechno v pořádku, ale není to pravda. Řadu problémů ještě musí odstranit, než dostane povolení," řekla vedoucí stavebního úřadu na prvním pardubickém obvodu Lenka Tobolková.



Problémy měl Stránský například s překročením kapacity lůžek nebo s nedodržením požárních předpisů. Přesto pokračuje v provozu dál - s tichou benevolencí úřadů.



Zavření penzionu, který se stará o čtyřicet nemohoucích penzistů, se totiž město bojí jako čert kříže. Poté, co MF DNES zveřejnila, jak jsou senioři šizeni na jídle, se penzionem začal zabývat i krajský úřad. ( O tom, jak penzion šidí klientům jídlo, čtěte zde )



"Uvedený článek, respektive jeho závažný obsah, je vyhodnocen jako podnět, kterým jsme se začali zabývat, a při přípravě opatření zvážíme případnou spolupráci i s jinými možnými institucemi," uvedla vedoucí oddělení sociálních služeb krajského úřadu Jiřina Šedová.



Klienti, jejich příbuzní i zaměstnanci se bojí mluvit



Otázkou je, jak se krajským úředníkům bude šetření v Domově pro seniory ve Smilově ulici dařit. Přestože klientů, kteří si stěžují na stravovací podmínky, není nijak málo, otevřeně se vyjadřovat k poměrům nechce nikdo. Klienty, jejich příbuzné i zaměstnance penzionu spojuje jedno: strach.



Představa, že sestřičky budou blízké osobě věnovat sníženou péči, protože to je "ta, co si stěžovala", bere lidem odvahu se otevřeně vyjádřit k tomu, co jim na péči o staré lidi vadí.



"V žádném případě neuvádějte moje jméno, nechci, aby se vedení penzionu mstilo na mé mamince," říká například dcera jedné z klientek. Stejně se chovají i zaměstnanci provozovatele penzionu Zdeňka Stránského.



"Povím vám, co se tam děje, ale nesmíte uvádět mé jméno," řekla jedna brigádnice. Poté, co ji redaktor MF DNES slíbil anonymitu, už ochotně odpovídala na otázky.



Autor: Martin Ťopek


<br><img src="http://mufin.fi.muni.cz/profimedia/bigImages/0077229481" height=200><img src="http://mufin.fi.muni.cz/profimedia/bigImages/0003863410" height=200><img src="http://mufin.fi.muni.cz/profimedia/bigImages/0009523860" height=200><img src="http://mufin.fi.muni.cz/profimedia/bigImages/0054981861" height=200><img src="http://mufin.fi.muni.cz/profimedia/bigImages/0006615258" height=200><h1>03610</h1>Když firma otálí vrátit přeplatek, požadujte slevu



Získat přeplatek od energetické společnosti může být peripetie na dlouhé měsíce. Zvláště pokud chcete přeplatek po zemřelém příbuzném. Vyplatí se vám proto vědět, jak na to, abyste peníze získali co nejdříve a v případě čekání dostali slevu.



Veškeré změny týkající se se smlouvy je třeba ohlásit dodavateli co nejdříve.  |



Pětatřicetiletá Petra chtěla po smrti tatínka pomoci mamince s převodem odběru plynu u RWE a vyřídit přeplatek za minulý rok. Kvůli pochybením z obou stran se vyplacení šestitisícikorunového přeplatku protáhlo o více než půl roku.



Nepřesná informace vše zkomplikovala



Kde poradí



Jak na spor s energetickou společností:



Linka spotřebitelské poradny dTest

299 149 009Ombudsman dané firmyEnergetický regulační úřad

Zdroj: dTest



Při převodu plynu na maminku Petra letos v lednu doložila veškeré dokumenty, které od ní pracovnice RWE požadovala. Ta ji ubezpečila, že rozhodně nepotřebuje výsledek dědického řízení. O měsíc později složenka s přeplatkem přišla, adresátem však byl zemřelý otec. Peníze proto nešlo vybrat.



Petra šla do zákaznického centra znova. Za první půl rok tam musela více než třikrát. Pokaždé po ní znovu chtěli vyplňovat stejný dokument. To, že musí kvůli přeplatku doložit doklad o vyřízení dědictví, se dozvěděla až koncem června, když už vše řešila s reklamačním oddělením. Pracovníci tohoto oddělení ale nakonec přeplatek vyplatili pouze na základě čestného prohlášení.



Podle vyjádření tiskového oddělení společnosti i právníků spotřebitelské poradny dTest by zákazník měl doklad o vyřízení dědictví dodat vždy. "Velmi nás mrzí, že klient v tomto konkrétním případě dostal v našem zákaznickém centru nepřesnou informaci. Žádosti jsme ale nakonec vyhověli a rodině vyšli vstříc i přesto, že dosud nedodala potřebný dokument," vysvětluje regionální mluvčí RWE Linda Ešková.



Co byste měli vědět jako dědici o přeplatcích



Lhůta pro vyřízení dědictví v zákoně stanovena není, její délka se odvíjí především od velikosti dědictví a složitosti případu.Přestože dědici jsou ve většině případů děti či manžel, požadavek na doložení výsledku dědického řízení je oprávněný. Firmy se tak brání situaci, aby přeplatek nebyl vydán někomu, kdo ve skutečnosti dědit nemá, nebo třeba jen jednomu z více dědiců a následně by ho musely vymáhat zpět.

Zdroj: dTest



Změnu bylo třeba ohlásit co nejdříve



Pochybení byla tedy na obou stranách. Z jedné strany zákaznické centrum Petře poskytovalo mylné informace. Z druhé strany Petra měla už od začátku postupovat jinak.



Podle specialisty RWE pro vztahy s médii Pavla Grochála se mají změny, které se týkají smlouvy a smluvních údajů hlásit do osmi dnů, nebo alespoň co nejdříve. Když Petra nahlásila úmrtí otce až po třech měsících, firma se o změnách nedozvěděla včas a přeplatek poslala na původního odběratele, tedy Petřina otce.



Pokud se chcete podobným potížím vyhnout, ověřte si, co je pro převod smlouvy či vyplacení přeplatku nutné, a to z více zdrojů. "Informaci, kterou vám podají na telefonní lince, či osobně, si nechte ještě písemně potvrdit, stačí e-mailem. Všechny požadované materiály zasílejte doporučeně nebo si jejich převzetí nechte potvrdit od pracovníků firmy," doporučuje právnička spotřebitelské poradny dTest Martina Vernerová.



Z každého dokumentu, tedy i čestného prohlášení si udělejte kopii. Na tu si pak nechte potvrdit i s datem, že jste tento doklad předali v zákaznickém centru. Pokud budete dokumenty posílat poštou, udělejte si kopie také a doručovací lístek si pečlivě uschovejte. Pomůže vám to při reklamaci.



Snadno pak můžete dokázat, že jste učinili vše, co je potřeba a co po vás firma požadovala. "Splnění těchto podmínek je povinností firmy, a pokud tak neučiní, dostává se do prodlení se všemi následky s tím souvisejícími," dodává Vernerová.



Jak urychlit výplatu peněz



Dobré je také vědět, že za opožděné vrácení přeplatku vzniká zákazníkovi nárok na úroky z prodlení. Pokud tedy prokážete, že jste dědic a přeplatek neobdržíte v přiměřené lhůtě, což je podle právníků dTestu 14 dnů, můžete požádat o úroky z prodlení. V Petřině případě bylo podle Vernerové prokázání dědice zřejmě komplikováno neodborným přístupem společnosti, nárok na přeplatek tak nepochybně vznikl již dříve.



"Za dobu zpoždění způsobenou RWE by se tedy o úroky z prodlení dalo požádat. Jestliže zákazník nemůže prokázat, že mu byly podány chybné informace, doporučujeme usilovat alespoň o slevu ze standardního ceníku," radí Vernerová.



Zapamatujte si



V případě úmrtí zákazníka je převod na jinou osobu možný po předložení úmrtního listu nebo po předložení dokladu o vyřízení dědictví.Pokud nový zákazník nedisponuje úmrtním listem, například jde o nového nájemce bytu, který není se zesnulým zákazníkem v příbuzenském poměru, podepíše čestné prohlášení, že je na daném odběrném místě oprávněn uzavřít smlouvu o sdružených službách dodávky plynu. Změnu může provést nový zákazník osobně, nebo písemně.

zdroj: RWE



Autor: Věra Tůmová pro iDNES.cz


<br><img src="http://mufin.fi.muni.cz/profimedia/bigImages/0048320680" height=200><img src="http://mufin.fi.muni.cz/profimedia/bigImages/0004159505" height=200><img src="http://mufin.fi.muni.cz/profimedia/bigImages/0001719742" height=200><img src="http://mufin.fi.muni.cz/profimedia/bigImages/0049844262" height=200><img src="http://mufin.fi.muni.cz/profimedia/bigImages/0029354274" height=200><h1>01313</h1>Brusle: nejde jen o kolečka



Jste začátečník? Než si koupit brusle za tisícovku, je lepší zajít do půjčovny a vyzkoušet, zda vás bruslení vůbec bude bavit. Na levných bruslích si jízdu totiž neužijete. Pokud vás od bruslení nadobro neodradí, stejně si půjdete koupit lepší a dražší model.



Než koupíte brusle, zkuste zda vás to bude bavit. |



Při výběru bruslí byste se měli nejdříve zaměřit na provedení botičky - na způsob jejího utahování a na kvalitu zpracování materiálu. Nepáře se někde nit, neodchlipují se části boty, sedí vše, tak jak má? Významný je i materiál, z kterého je vyrobený nůž. Naopak kolečka a jejich ložiska nejsou až tak důležitá. Kolečka se časem stejně sjedou a ložiska opotřebují, takže je budete muset vyměnit, třeba i za lepší.



INFOGRAFIKA

Co potřebujete na brusle

Brusle čtyřikrát jinak



Boty zkoušejte odpoledne

Existují dva základní typy bot. Celoskeletové, připomínající přezkáče, a textilní kombinované s plastem. „Celoskeletové brusle nejsou dobrou volbou. Většina lidí utahuje botu na holeni a kotníku, ale už zapomínají na nárt. Chodidlo se pak v botičce různě pohybuje, což je na úkor ovladatelnosti,“ říká Vítězslav Žalud z inlajn.cz. „Kromě toho, především v letních měsících, oceníte textilní, prodyšnou botu s dostatkem větracích otvorů překrytých síťovinou, v které se vám nohy nezpotí.“ Jak byste měli boty zkoušet? Nejlépe odpoledne alespoň deset minut a neostýchejte se v nich v prodejně bruslit. Brusle by měly být pohodlné a pokud vás v místech spojení textilie a plastu tlačí, možná jste nezvolili vhodný model nebo jen správnou velikost. Před prsty ve špičce byste měli mít zhruba jeden centimetr prostoru.



Podrážka by měla být tuhá. Pokud se ohýbá nebo různě kroutí kolem nože, neberte je.



Stahování

Fitness brusle mají zpravidla stahování za pomoci různých lanek a provázků. Zavazování pomocí tkaniček se už tolik nepoužívá. U zdrhovadel musíte počítat s tím, že bota i lanka mohou časem povolit. Proto při výběru utáhněte botu na noze co nejvíce a podívejte se, zda máte ještě vůli k případnému dotažení.



Komín boty by měl být opatřen přezkou. Lepší je, pokud její konstrukce umožňuje výměnu ozubeného pásku, který se časem „ožvýká“. Vhodným doplňkem je i suchý zip v oblasti nártu.



Rám se nesmí kroutit. Nůž brusle neboli rám, ve kterém jsou uchycena kolečka, může být vyrobený z různých materiálů. U levných modelů se používá plast. Ale lepší je si trochu připlatit a vybrat brusle s nožem z hliníkové slitiny, který je pevnější. Při výběru zkuste na rám různě tlačit a kroutit s ním. V ideálním případě by se neměl vůbec pohnout.



Důležitá je také délka nože. Kratší nůž je lépe točivý, ale hůř vede stopu ve vyšších rychlostech, například když jedete z kopce. Naopak delší sice lépe drží směr, ale brusle nejsou tak živé.



Kolečka a ložiska

Jak rychle nebo pomalu pojedou vaše brusle, záleží kromě vašeho pudu sebezáchovy také na velikosti a tvrdosti koleček a kvalitě ložisek.



U koleček platí: čím větší, tím jsou rychlejší, ale hůře zatáčejí, a naopak. Na jízdní vlastnosti má vliv i tvrdost koleček, která se značí číslicí a písmenem A. Čím vyšší hodnota, tím je kolečko tvrdší a brusle rychlejší, ale hůře ovladatelné. Tvrdá kolečka (označují se symbolem 80A a více) se hodí spíše na hladký asfalt a beton. Když ve vašem okolí nemáte kvalitní silnice, vyberte si raději měkčí kolečka (74A-78A).



U ložisek se setkáte s takzvanou normou ABEC, která říká, jak kulaté jsou kuličky v ložisku. Čím vyšší je číslo za ABEC, tím dokonalejší tvar kulička má, a tím komfortnější by měla být i jízda. Číslo však nic neříká o kvalitě a životnosti ložiska.



„Jednou jsem si koupil levná, neznačková ložiska ABEC7. Po dvaceti kilometrech na kvalitní silnici začala zlobit. Na doporučení jsem si koupil drahá značková ložiska ABEC5 a nemohu si je vynachválit,“ říká Vítězslav Žalud.



Proto je důležitý zejména výrobce ložisek. Dobré jsou například značky SKF či ILQ.



Autoři: MF DNES , Ondřej Čarňanský


<br><img src="http://mufin.fi.muni.cz/profimedia/bigImages/0004178014" height=200><img src="http://mufin.fi.muni.cz/profimedia/bigImages/0003651651" height=200><img src="http://mufin.fi.muni.cz/profimedia/bigImages/0005301023" height=200><img src="http://mufin.fi.muni.cz/profimedia/bigImages/0013698377" height=200><img src="http://mufin.fi.muni.cz/profimedia/bigImages/0050660810" height=200><h1>08533</h1>Nebezpečné císařské řezy jsou stále módnější



Pro víc než polovinu z prováděných císařských řezů v USA se rozhodnou samy rodičky a třetina těchto zákroků je prováděna příliš brzy, což může u novorozeňat způsobit dýchací a jiné potíže.



Porody provedené do 37. týdne jsou považovány za předčasné. |



K těmto závěrům došla nová studie, která vychází z více než 13 000 porodů císařským řezem a o níž v novém čísle informoval odborný časopis New England Journal of Medicine.



Výzkum prokázal, že riziko porodních komplikací se zdvojnásobuje, jestliže je císařský řez proveden v 37. týdnu těhotenství. Podle Alana Tity, který vedl výzkumný tým, je zvýšené riziko i u porodů provedených jenom tři dny před dovršením 39. týdnu.



Porody provedené do 37. týdne jsou považovány za předčasné. Americká gynekologická a porodnická společnost považuje za bezpečné provádět císařský řez až v období od 39. týdne těhotenství. Přesto bylo 36 procent sledovaných porodů provedeno před tímto termínem.



Podle autorů výzkumu je reálné číslo v USA zřejmě ještě vyšší, protože studie byla provedena v devatenácti univerzitních nemocnicích, v nichž se lékaři drží celonárodních doporučení úzkostlivěji než jejich kolegové na soukromých pracovištích.



"Rozhoduje zřejmě fakt, že od 37. týdne je plod považován za donošený. Ženy jsou už v této době těhotenstvím unaveny, chtějí vidět novorozence a o porod samy žádají," řekl k výsledku studie Tita.



Michael Greene ze všeobecné nemocnice v Massachusetts se domnívá, že roli hraje také to, že ženy chtějí mít u porodu svého lékaře a snaží se vyhnout situaci, kdy by musely rodit v nepřipravených podmínkách a s cizím porodníkem.



Autoři: iDNES.cz , ČTK


<br><img src="http://mufin.fi.muni.cz/profimedia/bigImages/0077213357" height=200><img src="http://mufin.fi.muni.cz/profimedia/bigImages/0003327957" height=200><img src="http://mufin.fi.muni.cz/profimedia/bigImages/0013209740" height=200><img src="http://mufin.fi.muni.cz/profimedia/bigImages/0006517822" height=200><img src="http://mufin.fi.muni.cz/profimedia/bigImages/0053451759" height=200><h1>01570</h1>Po zlém roce čeká českou ekonomiku mírný růst, odhadují experti



Česká ekonomika letos není v dobré kondici. Mezinárodní měnový fond nám udělil varování, podobně jako ekonomickou krizí sužovaným státům jižní Evropy. Na rozdíl od nich však můžeme v následujícím roce počítat s mírným ekonomickým růstem. Aspoň podle prognóz předních analytiků.



Českou ekonomiku potkal v letošním roce propad. Podle expertů se ale situace v příštím roce zvrátí |



Na mapě Evropy ve zprávě Mezinárodního měnového fondu (MMF) dostalo Česko varovnou, krvavě červenou barvu. Stejný odstín mají také krizí sužované státy jižní Evropy. Znamená, že ekonomové změnili výhled vývoje ekonomiky takto označených států o více než jeden procentní bod směrem dolů. Podobně neradostný vývoj předpovídají i ekonomové dalších organizací, které se v současnosti předhánějí ve zveřejňování korekcí svých předchozích prognóz.



Pro Českou ekonomiku to jsou výhradně úpravy směrem dolů. Například Česká bankovní asociace ve středu snížila odhad růstu v příštím roce z jednoho procenta předpokládaného v červenci na 0,45 procenta. I přesto lze odhady považovat stále za optimistické.



Na rozdíl od zmíněných států evropské periferie bude podle většiny prognóz tuzemská ekonomika v příštím roce na rozdíl od letoška růst. "Vzhledem k ekonomickému růstu by na tom měla být o něco málo lépe než letos," poznamenal analytik Raiffeisenbank Václav Franče.



Celkově se prognózy pohybují mezi půl až jedenapůlprocentním růstem. Poměrně optimistický je hlavní ekonom UniCredit Bank Pavel Sobíšek, který pro rok 2013 očekává růst 1,4 procenta. "Růst by měl být příští rok tažen rovnoměrně exportem, soukromou spotřebou i investicemi," uvedl Sobíšek.



Krize v eurozóně je další nejistotou



Zatímco vývozu a především autoprůmyslu, tradičnímu tahounu české ekonomiky, se dařilo dobře i letos, spotřeba domácností šla prudce dolů a také s nákladnými investicemi jsou firmy velmi opatrné. Podle Sobíška bude pro příští rok zásadní, jak nakonec dopadne jednání o státním rozpočtu a DPH a zda se o tom firmy dozvědí v dostatečném předstihu. Kvůli prezidentskému vetu a odporu několika poslanců ODS není totiž stále jasné, jak vysoká bude DPH v příštím roce. Firmy ani bankovní sektor nemají jen pár měsíců před koncem roku jasnou představu, s jak velkým daňovým zatížením mají kalkulovat.



Další nejistotou i nadále zůstává nedořešená krize v eurozóně. "Hlavní důvod revize prognózy v příštím roce směrem dolů je nižší očekávaný růst v eurozóně kvůli dodatečným úsporným opatřením v periferních zemích," zdůvodňuje Franče, proč tým banky snížil svou předpověď hospodářského růstu z jednoho na půl procenta.



Lidé musí více utrácet



Pokud by došlo k výraznému zpomalení v Evropě, mělo by to následky i pro český exportně orientovaný průmysl. Zatím však Mezinárodní měnový fond stále počítá s tím, že ekonomika Evropy jako celku v příštím roce poroste. Optimistická zůstává i obchodní ředitelka strojírenské společnosti Audacio Pavla Břečková. "Já bych se toho neobávala," podotkla Břečková s tím, že na nových trzích typu Číny nebo Ruska nepanují takové výkyvy jako v Evropě.



Otázkou zůstává, zda podniky a spotřebitelé překonají strach z budoucnosti, začnou více utrácet a povzbudí tak ekonomiku. Jak MMF, tak Bankovní asociace předvídají nižší inflaci a vyšší soukromou spotřebu. Výrobci závislí na poptávce domácího trhu však zůstávají i nadále skeptičtí. "Nevím, že by měla nastat změna a příští rok by měl být lepší než ten letošní. Lidé, přestože říkají, že mají zájem o domácí kvalitní produkci, dávají ve skutečnosti nakonec přednost vždycky ceně," popisuje Iveta Matisová, generální ředitelka kroměřížské masny Kmotr, která se soustředí na dražší sortiment.



Autor: Jan Brož


<br><img src="http://mufin.fi.muni.cz/profimedia/bigImages/0043461799" height=200><img src="http://mufin.fi.muni.cz/profimedia/bigImages/0006785090" height=200><img src="http://mufin.fi.muni.cz/profimedia/bigImages/0033717955" height=200><img src="http://mufin.fi.muni.cz/profimedia/bigImages/0005836294" height=200><img src="http://mufin.fi.muni.cz/profimedia/bigImages/0010627373" height=200><h1>11537</h1>Co má obyčejná tužka společného s kvantovým tunelováním



Obyčejné tužka a kvantové tunelování nemají na první pohled společného nic. Ale podle nejnovější studie vlastností graphenu – exotického materiálu tvořeného atomy uhlíku možná hodně. Graphen by přitom mohl být materiálem budoucnosti.



Tužka |



Graphen spatřil světlo světa v roce 2004 v laboratoři Andrého Geima, výzkumného pracovníka Manchesterské univerzity. Tvoří jej rovinná síť několika vrstev vzájemně propojených atomů uhlíku uspořádaných do tvaru šestiúhelníků podobně jako u pláství medu.



Pro lepší názornost si představte, že gumujete čáry tužkou na papíře. Při tom vlastně neděláte nic jiného, než že postupně smazáváte jednotlivé vrstvy grafitu. Gumujete dál, až vám na papíře zbydou pouhé jedna nebo dvě vrstvy grafitu, a právě to je graphen - nejtenčí možný grafit, materiál velmi podivných vlastností, do jehož využití vkládají vědci velké naděje.



Kleinův paradox



Geimův tým ve své práci naznačuje, že elektrony v graphenu se chovají tak, jakoby neměly žádnou hmotnost a pohybovaly se rychlostí světla, což u jiných materiálů dosud nebylo pozorováno.



Navíc by se prý dal graphen využít i při experimentu, kterým by mohl být pozorován tzv. Kleinův paradox, jev, o kterém se dosud myslelo, že k němu dochází pouze v extrémních podmínkách, jaké panují například v blízkém okolí černých děr.



Paradox zformulovaný roku 1929 švédským fyzikem Oskarem Kleinem popisuje bizarní chování rychle se pohybujících elektronů. O co jde? Pokud bychom vložili elektron do otevřené křemíkové krabice, pak by v ní podle zákonů klasické fyziky zůstal uvězněn. Ale podle kvantové fyziky by se mohl „protunelovat“ ven. Čím vyšší a tlustší stěny by krabice měla, tím menší by byly jeho šance na únik. Ovšem Kleinův paradox tvrdí, že pokud by se částice pohybovaly dostatečně rychle, tak by jim v tunelování nezabránily ani nekonečně vysoké stěny. Elektrony by procházely stěnami, jakoby tam žádné nebyly.



Nové tranzistory



Doposud byli fyzici přesvědčeni, že pozorování tohoto jevu by bylo možné pouze v urychlovačích, při krátkodobém vzniku supertěžkých atomových jader. Nicméně Geim a jeho spolupracovníci tvrdí, že experiment provedou při mnohem menších energiích během příštích několika let v laboratoři.



Prozatím uvažují o jednoduchém obvodu s páskou z graphenu přerušeném polovodičovou bariérou. Velikost bariéry by při tom byla řízena napětím na polovodiči. Když bude bariéra nízká, elektronům bude v průchodu zabráněno, ale pokud bude dost vysoká, pak by měly projít skrz. Tak si to aspoň Geim a jeho tým představují.



Pokud vše dopadne dle jejich očekávání, bude možné tohoto jevu využít při vývoji nového druhu tranzistorů.



Zdroj: sciencenow.sciencemag.org , http://www.physorg.com/



Autor: Josef Kučera


<br><img src="http://mufin.fi.muni.cz/profimedia/bigImages/0007510530" height=200><img src="http://mufin.fi.muni.cz/profimedia/bigImages/0013615087" height=200><img src="http://mufin.fi.muni.cz/profimedia/bigImages/0006536302" height=200><img src="http://mufin.fi.muni.cz/profimedia/bigImages/0054133098" height=200><img src="http://mufin.fi.muni.cz/profimedia/bigImages/0014374052" height=200><h1>07901</h1>Jak vám může kosmetika zničit zdraví



Denně se myjete mýdlem, používáte šampon, tělové mléko i líčidla. Některé kosmetické produkty však obsahují zdraví škodlivé ingredience. Znáte je?



Průměrná evropská žena vstřebá za rok z kosmetiky 2,3 kilogramů chemických látek  |



Když ráno stojíte před zrcadlem a líčíte se, obvykle to děláte proto, abyste vypadala lépe a přitažlivěji. Napadlo vás ale někdy, že některé přípravky, které si nanášíte na obličej, vlasy či pokožku těla, mohou vašemu vzhledu a zdraví spíše uškodit? I ve vaší kosmetické taštičce se totiž najdou nebezpečné přípravky.



Víc než dvě kila chemikálií za rok



Podle výzkumu, který letos citoval Daily Post (autorem byl britský biochemik Richard Bence), je nebezpečnější, pokud se škodlivé chemikálie z kosmetických výrobků vstřebávají skrze pokožku, než kdybyste je snědli. Pokud například olíznete rtěnku a spolknete ji, existuje velká naděje, že potenciálně škodlivé látky zlikvidují enzymy ve vašem trávicím traktu.



Pokud se ale nebezpečné chemikálie vstřebávají pokožkou, riziko ohrožení je mnohem větší. Poněkud hrůzostrašně v tomto světle vyznívá další ze závěrů výzkumu. Podle něj tělo průměrné evropské ženy za rok vstřebá 2,3 kilogramů chemických látek v důsledku používání nejrůznějších kosmetických a čistících přípravků.



Pravděpodobně nejčastější zdravotní komplikací, která se po použití nevhodných kosmetických přípravků může objevit, je kožní alergická reakce. Podle údajů American Academy of Dermatology lze rozlišit v podstatě dva základní typy: V prvním případě je to kontaktní dermatitida z podráždění, která vzniká podrážděním pokožky nevhodným přípravkem, a jejím projevem je většinou svědění nebo pálení.



Druhým typem je alergická kontaktní dermatitida, kdy je člověk "skutečně alergický" na některou složku kosmetického přípravku. Typicky se projevuje otoky, svěděním a vznikem puchýřů. Oba typy kožních problémů jsou nejčastěji způsobeny parfemací nebo konzervanty, které jsou v kosmetických výrobcích obsaženy.



Nebezpečná mýdla a šampony



Napadlo vás někdy, že by vám alergii mohlo způsobit antibakteriální mýdlo nebo zubní pasta? Výzkum provedený v roce 2010 na University of Michigan´s School of Public Health tvrdí, že ti lidé, kteří přicházejí do styku s kosmetickými produkty s triclosanem (mýdla, sprchové gely, deodoranty, čistící prostředky ale i některé zubní pasty), mají zvýšené riziko, že se u nich objeví alergická reakce.



Další problematickou složkou kosmetických prostředků je laurethsulfát sodný (SLS), který se často používá v mýdlech, šamponech nebo zubních pastách. Dlouhou dobu koloval mýtus, že SLS způsobuje nádorová onemocnění, nicméně toto tvrzení bylo výzkumy vyvráceno.



To však nic nemění na skutečnosti, že SLS způsobuje při kontaktu s citlivou pokožkou její podráždění. Podle výzkumu z roku 2008, zveřejněného v Cosmetic Ingredient Review, by u produktů, které delší dobu působí na pokožku, neměla koncentrace SLS překročit jedno procento.



Podráždění kůže i rakovina



Pročtěte si pozorně etikety na svém deodorantu, tělovém mléku, líčidlech nebo například šamponu. Některé z nich totiž obsahují propylenglykol, který se používá v kosmetice jako zvlhčovadlo. Ačkoli jeho karcinogenní účinky nikdy nebyly prokázány, u citlivějších lidí způsobuje podráždění kůže, alergickou kontaktní dermatitidu.



MSDS zase varuje, že při dlouhodobějším kontaktu s propylenglykolem může docházet k poškození jater, ledvin i nervového systému. Mezi dalšími zdravotními komplikacemi se může objevit podráždění krku, bolesti hlavy či otoky. Propylenglykol má navíc schopnost rychle pronikat pokožkou.



Zejména v šamponech najdete sloučeniny obsahující DEA, MEA nebo TEA, které mají alergenní potenciál. Podle výzkumu Northwestern Health Sciences University zvyšují tyto látky riziko rakovinového bujení a vědci doporučují, aby se lidé vyhýbali používání šamponů s jejich přídavkem.



Autor: Barbora Vajsejtlová


<br><img src="http://mufin.fi.muni.cz/profimedia/bigImages/0056030689" height=200><img src="http://mufin.fi.muni.cz/profimedia/bigImages/0005117963" height=200><img src="http://mufin.fi.muni.cz/profimedia/bigImages/0005796800" height=200><img src="http://mufin.fi.muni.cz/profimedia/bigImages/0002256982" height=200><img src="http://mufin.fi.muni.cz/profimedia/bigImages/0004191880" height=200><h1>08307</h1>Menstruační problémy, které nesmíte podceňovat



S většími či menšími menstruačními problémy má zkušenost téměř každá žena. Některé nejsou vážné a pouze dočasné, jiné ovšem upozorňují, že s vaším zdravím není všechno v pořádku. Například vymizením menstruace u žen s podváhou dává tělo najevo, že není nejlepší čas pro otěhotnění.



grafie - Břicho, žena, menstruace |



Menstruační cyklus je spolehlivým indikátorem vašeho zdravotního stavu a každá odchylka z něj má svůj důvod, kterým může být právě skrytý zdravotní problém.



Menstruujete normálně?



Menstruační cyklus se u každé ženy poněkud liší, ale v zásadě lze stanovit některá obecná pravidla, která platí pro normální menstruaci: Po objevení prvního krvácení trvá rok či dva, než se hormony stabilizují a cyklus se ustálí. To ovšem rozhodně neznamená, že váš cyklus bude neměnný až do menopauzy.



"V průběhu života ženy hormonální hladina kolísá, a to se nutně musí projevit i ve změnách menstruačního cyklu. Na jeho průběh má vliv například užívání léků, probíhající onemocnění, stres, samozřejmě těhotenství, kojení, ale i celá řada dalších faktorů," říká gynekoložka Blanka Lišková.



Cyklus většinou trvá mezi dvaadvaceti a čtyřiceti dny: "I když se často píše, že menstruace přichází po dvaceti osmi dnech, ve skutečnosti má přesně takto dlouhý cyklus jen minimum žen. V podstatě lze říci, že cokoli mezi dvaceti a čtyřiceti dny je v normě," uvádí gynekoložka.



Na druhou stranu byste si však měla dávat pozor na velké výkyvy. Je sice v pořádku, pokud menstruujete po čtyřiceti dnech, ale jestliže zničehonic začnete krvácet po čítankových osmadvaceti dnech, je to příliš velký rozdíl. Délka cyklu by podle odborníků měla kolísat maximálně plus mínus pět dní.



Stejně tak byste měla dávat pozor na délku krvácení. Menstruace trvá obvykle od dvou do osmi dní, jestliže krvácíte déle, je to důvod k návštěvě lékaře.



Absence menstruace



Lékaře by měla navštívit každá žena starší patnácti let, která ještě nezačala menstruovat. Stejně tak je důvod ke gynekologickému vyšetření, pokud vám menstruace jeden měsíc vynechá.



Nejčastějším důvodem vynechané menstruace, který vás také zřejmě okamžitě napadne, je těhotenství.



Vynechání menstruačního krvácení však může být způsobeno i celou řadou dalších příčin: "Kromě zcela zřejmých příčin, jako je kojení, či menopauza, může být vynechání menstruace způsobeno například poruchami příjmu potravy, depresí, podváhou, stresem, velkým přírůstkem váhy, nebo například onemocněním štítné žlázy či vaječníků," říká gynekoložka.



Na druhou stranu nebuďte překvapená, pokud váš lékař nenajde žádný důvod nekrvácení. Vynechání dvou menstruací ročně se považuje stále ještě za normu. Počítejte však s tím, že následující měsíc po vynechané menstruaci bude krvácení pravděpodobně mnohem silnější.



Krvácení mezi cykly



Krvácení mezi periodami může signalizovat problém, zejména pokud je delší nebo silnější: "Pokud mohu soudit ze své praxe, nejčastější příčinou krvácení uprostřed cyklu, je vynechání antikoncepční pilulky."



Abnormální krvácení může být ale způsobeno například i problémy v těhotenství, ovulací, perimenopauzou, kojením, nadměrným cvičením nebo hormonální nerovnováhou v důsledku onemocnění štítné žlázy nebo diabetu.



Silné či dlouhé krvácení



I když se intenzita a trvání menstruace u jednotlivých žen liší, silné, dlouhé krvácení, či krvácení s kousky sražené krve by měl vždy posoudit lékař. Zvláště krevní sraženiny v menstruační krvi jsou typické pro ženy s anémií.



Řeč je však o velkém množství sraženin, které odchází po dobu každé menstruace; jinak jsou sraženiny normálně v případě silné menstruace a krvácení v průběhu noci, kdy se část krve shromáždí v těle a odejde až ráno. Co se týká intenzity krvácení, obecně lze říci, že pokud si musíte měnit tampón či vložku každou hodinu, jde o varovný symptom, s nímž je třeba navštívit odborníka.



Bolest při menstruaci



Nepříjemnými křečemi trpí v průběhu menstruace celá řada žen. "Bolesti jsou zpravidla nejsilnější v prvních dnech menstruace a obvykle postihují podbřišek a oblast kříže. Některé ženy je dokonce přirovnávají ke slabším porodním bolestem," vysvětluje Blanka Lišková.



"Není to žádná výjimka. Odhaduje se, že menstruační bolesti různé intenzity postihují téměř tři čtvrtiny žen," říká gynekoložka.



Podstatou menstruačních bolestí jsou vlastně kontrakce, které vypuzují děložní výstelku. Pokud jsou však bolesti příliš velké a znemožňují vám normální fungování, může jít o symptom endometriózy nebo například zánětu.



Autoři: iDNES.cz , bav


<br><img src="http://mufin.fi.muni.cz/profimedia/bigImages/0008530629" height=200><img src="http://mufin.fi.muni.cz/profimedia/bigImages/0050461864" height=200><img src="http://mufin.fi.muni.cz/profimedia/bigImages/0012341604" height=200><img src="http://mufin.fi.muni.cz/profimedia/bigImages/0039312228" height=200><img src="http://mufin.fi.muni.cz/profimedia/bigImages/0009372546" height=200><h1>07326</h1>Chcete zhubnout? Skončete s ponocováním a pořádně se prospěte



Když se večer dokážete odpoutat od televizní obrazovky nebo zaklapnete včas rozečtenou knihu a dopřejete si dlouhý a kvalitní spánek, možná se vám podaří i ošálit vaše "tlusté" rodinné geny a konečně shodíte pár nadbytečných kil, slibují vědci na základě nedávného výzkumu.



Na hmotnost nemají vliv jen geny a jídelníček, ale také délka vašeho spánku.  |



Výzkumný tým z University of Washington v Seattlu pod vedením neurologa Nathaniela Watsona zkoumal spánkové návyky a hmotnost 1 088 párů dvojčat (604 párů jednovaječných a 484 dvojvaječných) a došel k zajímavým závěrům.



Z výsledků studie uveřejněných na webových stránkách Time.com vyplynulo, že ti z účastníků výzkumu, kteří spali v noci méně než 7 hodin, byli nejen více při těle, ale také měli menší kontrolu nad svou váhou. Geny těchto lidí přitom mají až sedmdesátiprocentní vliv na index jejich tělesné hmotnosti (BMI) na rozdíl od životního stylu, který se u nich na výsledné váze podílí pouze 4 %.



Naopak u těch, kdo si v noci dopřávají nejméně devítihodinový spánek, se podle studie jejich genetické dispozice podílejí na tělesné hmotnosti pouze z 32 %, zatímco životní styl jako diety nebo cvičení mají na jejich tělesné proporce 51 % vliv.



"Čím méně spánku si dopřejete, tím více vaše geny ovlivní to, kolik vážíte," tvrdí doktor Nathaniel Watson. Výsledky výzkumu podle něj naznačují, že kratší spánek poskytuje tolerantnější prostředí pro rozvoj genů souvisejících s obezitou, nebo naopak delší spánek působení těchto genů účinně omezuje.



Vliv spánku na tělesnou hmotnost sledovaly i předchozí studie, tato je ale ojedinělá tím, že si vzala na paškál dvojčata, a mohla se tak lépe zaměřit na genetické dispozice. Ačkoliv vědci v tomto výzkumu nepojmenovali konkrétní geny, je už z dřívějších výzkumů zřejmé, že genetická výbava ovlivňuje tělesné mechanismy člověka, jako je metabolismus cukrů, využívání energie, ukládání tuků nebo chuť k jídlu.



Ještě nedávno se dokonce ve vědeckých kruzích spekulovalo o tom, že příliš mnoho spánku může vést naopak k nadváze, tento výzkum doktora Watsona však podobná tvrzení staví na hlavu. Přesto odborníci upozorňují, že je třeba ještě provést další zkoumání, aby se zjistilo, jaké biologické mechanismy a kolik přesně spánku je třeba k tomu, abychom se nemuseli vymlouvat, že my za nic nemůžeme, protože máme tloušťku prostě v rodině.



"To ovšem neznamená, že jen spánkem samotným můžeme zhubnout," dodává vedoucí výzkumu. "Ale rozhodně je dobré vědět, že změny životního stylu, jako je vhodný stravovací režim, pohyb a kvalitní spánek, jsou při určování tělesné hmotnosti důležitější než genetické dispozice."



Autor: job Johana Křížková


<br><img src="http://mufin.fi.muni.cz/profimedia/bigImages/0004663983" height=200><img src="http://mufin.fi.muni.cz/profimedia/bigImages/0011634367" height=200><img src="http://mufin.fi.muni.cz/profimedia/bigImages/0050492937" height=200><img src="http://mufin.fi.muni.cz/profimedia/bigImages/0003448237" height=200><img src="http://mufin.fi.muni.cz/profimedia/bigImages/0014046865" height=200><h1>05067</h1>Zákonem zrušené poplatky banky přelévají do poštovného a užívání karet



Doslova za pár dní, konkrétně 1. listopadu, začne platit nový zákon o platebním styku. Ten s sebou přináší krom jiného i řadu úlev na vybraných bankovních poplatcích. Nepřekvapí tak nikoho, že většina bank upravuje k témuž datu své ceníky. Ovšem zdaleka nejde jen o pohyb cen dolů.



 |



Nejdiskutovanějším ustanovením nového zákona o platebním styku se stalo povinné informování klientů o transakcích na jejich běžném účtu. Nově v nejvýše měsíčních intervalech musí banka zpřístupnit klientovi, ovšem způsob ponechává na dohodě, přehled pohybů na účtu.



Přitom to, co zákon finančním domům ukládá za povinnost, nesmí zpoplatňovat. Čekalo se tedy, jak se k této problematice jednotlivé banky postaví a kde se zrušení jednoho poplatku případně projeví v opačném směru.



V Citibank si klient připlatí za hotovostní operace



Ten, kdo bude trvat na zasílání výpisů z účtu poštou, bude se muset od listopadu připravit na nový poplatek 49 korun za každý měsíční výtisk. Zdarma bude pouze elektronická podoba přehledu provedených transakcí. Jak sama banka v novém ceníku uvádí, nezpoplatní papírový výpis 3 měsíce od data, kdy banka zveřejnění jejich zavedení.



Zcela nově se taktéž v ceníku banky objeví cena 39 korun za zasílání informačních zpráv a naopak ze sazebníku mizí poplatek za cashback.Ten přitom činil 9 korun.



Další novinkou je zpoplatnění hotovostního vkladu mincí v české měně a naopak snížení poplatku za vklad mincí v cizí měně. Vždy v případě, že klient vkládá více než 100 kusů mincí. Tyto transakce jsou do konce října zdarma, od listopadu však přijdou na 2,5 % z výše vkladu, minimálně však na 100 korun.



Banka zároveň mění poplatek za výměnu předložené necelé bankovky, z níž je vyplácena náhrada. Původní poplatek 10 %, minimálně 5 korun tak nahradí 2 %, minimálně však 50 korun.



Nejhlouběji do kapsy si v ČS sáhnou žadatelé o úvěr



K přecenění přistoupila od listopadu také Česká spořitelna. Zvyšuje zejména poplatky v úvěrové části sazebníku. Z 10 na 20 korun zdražila správu a vedení kontokorentu na sporožirovém účtu. Připlatit si ale bude muset i žadatel o půjčku. Za přijetí, posouzení a vyhodnocení žádosti o úvěr bude banka inkasovat při podpisu smlouvy 1 % z požadované hodnoty úvěru, min. 400 korun (původně to přitom bylo 0,8 % z hodnoty úvěru, min. 400 a max. 7 000 korun).



Úvěry však podraží i tomu, kdo si sjedná pojištění proti neschopnosti splácet z důvodu dlouhodobé pracovní neschopnosti, úmrtí, plné invalidity či ztráty zaměstnání. Měsíčně si bude muset každý pojištěný připlatit v rozmezí 20 – 80 korun měsíčně (tj. podle výše pojištěného úvěru).



Kromě tohoto navýšení však na klienty čeká i zrušení poplatků za blokaci karty z podnětu klienta. Nově bude pro klienta i bezplatná blokace služeb přímého bankovnictví s autentizačním kalkulátorem.



Méně však utratí za vyhotovenou kopii výpisu staršího 12 měsíců. Jeden duplikát totiž vyjde nově na 75 korun, do konce října je to však celých 300 korun.



Blokace zdarma zaplatí všichni držitelé karet ČSOB



Listopadové zrušení poplatků za provedení blokace platebních karet vnese do sazebníku ČSOB několik změn. První je zrušení příplatku 50 korun za měsíční výpisy z účtu zasílané poštou, druhou největší je navýšení poplatků za vydání a používání debetních platebních karet. Ceny za ně bude navíc nově banka inkasovat měsíčně.



Nově tak například Visa Electron vyjde na 20 korun měsíčně, tedy 240 korun ročně (oproti současným 200 korunám). Místo dnešních 500 korun ročně zaplatí držitel Visa Classic od prvního listopadu 45 korun měsíčně (tj. zvýšení na 540 korun ročně). Dražší bude rovněž obnovené vydání platební karty v případě jejího poškození, ztráty, krádeže apod. To vyjde místo současných 150 na 250 korun.



GE zavádí poštovné a náhradu za ztracenou kartu



Každá banka přistoupila k přecenění jinak. Svou cestu si našla i GE Money Bank, která přidá k výpisům zasílaným poštou 10 korun poštovného. V jejím ceníku se objevuje i zcela nový poplatek. Je jím náhrada za odcizenou či ztracenou platební kartu. Tu dosud banka nezpoplatňovala, od listopadu však přijde na 150 korun.



Některé poplatky však banka naopak snižuje. Zlevní například denní výpisy z účtu z 500 na 360 korun měsíčně. Zpoplatněna nově nebude ani reklamace příchozí hladké platby a méně zaplatí i ten, kdo si od banky vyžádá duplikát platebního příkazu. Původní cena přitom byla 100 korun, nově to bude 55 korun.



Kolik máte na účtu? Bankomat KB to sdělí za 2,50



I poslední člen velké bankovní trojky upraví svůj sazebník. Komerční banka sjednotí poplatky za odepsané/připsané inkaso a položky vzniklé z trvalých příkazů na 6 korun (dnes je rozpětí poplatků 4,50 – 10 korun.



Klienti si budou muset připlatit i za vklady v hotovosti na účet tzv. třetích stran. Dnes za tuto operaci zaplatí 50 korun, od 1. listopadu však už 75 korun. Naprostou novinkou, která nejen svým načasováním překvapuje, je zavedení poplatku za zjištění zůstatku v bankomatu. Pokud využije bankomat Komerční banky, přijde jej na 2,50, zajde-li k bankomatu jiné banky, zaplatí 10 korun. Přestože se poplatek objevuje v novém ceníku, Komerční banka jej začne účtovat od února příštího roku.



LBBW zdraží vybrané karty a zavádí poštovné



Mezi bankami, jejichž ceníky doznají spíše kosmetických změn, se objevuje i LBBW. Ta nahradí poplatek za měsíční výpis zasílaný poštou poplatkem za odeslání výpisu. Zároveň jej sníží z původních 20 na 15 korun.



Naopak zvýší ceny za debetní platební karty Maestro (z 200 korun ročně na 20 korun měsíčně, tedy 240 korun za rok) a MasterCard Gold (z 3 500 korun ročně na 300 korun měsíčně, tedy 3 600 korun za rok). Navíc tyto poplatky bude LBBW, podobně jako ČSOB, inkasovat měsíčně namísto ročně.



Poplatek za zrušení účtu v Poštovní spořitelně odolal



Ani legislativní změny nedonutily Poštovní spořitelnu vymazat poplatek za zrušení účtu definitivně ze svého ceníku. Poplatek 200 korun tak zaplatí každý, kdo se rozhodne svůj účet u tohoto finančního domu zrušit dříve než uplyne 12 měsíců od okamžiku uzavření smlouvy.



Banka sjednotí poplatky za výpisy, které nově obsahují i platbu poštovného. Stanovila je nově na 10 korun měsíčně u všech účtů. Poměrně razantně banka upravuje i poplatek za vydání náhradní platební karty v případě její ztráty či odcizení. Například u Maxkarty zaplatíte místo současných 150 korun rovných 350 korun.



Mimo jiné podraží i spotřebitelské úvěry. Za jejich správu a vedení nově klienti Poštovní spořitelně zaplatí 50 korun měsíčně oproti stávajícím 39 korunám.



UniCredit Bank zahýbala téměř celým sazebníkem



Trochu více se do sazebníku "opřeli" v UniCredit Bank a tak podrobné prostudování výsledku, k němuž odborníci v této bance dospěli, lze pouze doporučit. Z celé řady změn jmenujme třeba novinku v podobě 100 korunového poplatku za zřízení účtu korespondenční cestou.



Ovšem připlatí si i klienti, kteří se nechají pojistit na cesty u platební karty. Těm se sazby zvýší o 10 korun. Přibyla také další položka u platebních karet, a to za vydání nové karty za ztracenou nebo odcizenou. Dnes jste za náhradní kartu nezaplatili ani korunu, od listopadu to ale bude 200 korun.



150 korun navíc si bude muset připravit ten, koho banka vyzve k splnění závazku (dluhu). Do konce října za to zaplatíte 500 korun, od listopadu tedy 650 korun.



Volskbank přecenila především platební karty



V neposlední řadě upozornila na chystané změny svého ceníku i Volksbank. I její změny jsou spíše kosmetické, hojný počet úprav se totiž dotkl pouze textové části. Položky, jež doznaly úprav, najdeme v části týkající se platebních karet. Zde se především změnilo účtování poplatků za vydání karty z ročního intervalu na měsíční (což u vybraných karet vedlo k zvýšení ceny – např. u karet Maestro a Visa Electron o 40 korun, tj. z původních 200 korun ročně na 240 korun za rok).



Sazebník banky je rovněž ochuzen o poplatky za blokaci platební karty, nicméně přibyl zde i jeden navíc. Tím je poplatek 2 000 korun za blokaci karty při podezření na podvodné použití držitelem. Podobné úpravy zaznamenaly kupříkladu také sazby počítané za pojištění uzavírané k platebním kartám.



Autor: Běla Fialová


<br><img src="http://mufin.fi.muni.cz/profimedia/bigImages/0041061849" height=200><img src="http://mufin.fi.muni.cz/profimedia/bigImages/0007073696" height=200><img src="http://mufin.fi.muni.cz/profimedia/bigImages/0070918684" height=200><img src="http://mufin.fi.muni.cz/profimedia/bigImages/0012843059" height=200><img src="http://mufin.fi.muni.cz/profimedia/bigImages/0003127530" height=200><h1>04876</h1>V bance dostanete eura dráž než z bankomatu v cizině



Při výměně peněz na dovolenou mohou rozdíly u 300 eur dosahovat až stokorunových částek. Výhodnější totiž je platit v cizině kartou a ne eury dovezenými z Česka.



. |



Je lepší si vyměnit eura na dovolenou hned, nebo ještě počkat? Posílí koruna do léta, nebo naopak zlevní?

Takové úvahy se nyní rovnají věštění z kávového lógru. Většina ekonomů si přesně netroufne hádat, co opatření Evropské unie na pomoc zadluženým evropským zemím vlastně udělá s kurzem eura, natož s korunou.



Stále však převládá mínění, že díky současným událostem bude koruna do konce roku posilovat. Pokud tomu tak opravdu bude, půjde nejspíše o tak mírný růst, že spekulace o tom, zda rozměnit peníze nyní, nebo za měsíc, vám s největší pravděpodobností velké úspory nepřinesou.



Jaký kurz mám sledovat na kurzovním lístku bank a směnáren?

V případě, že budete chtít, aby vám banka či směnárna prodaly cizí měnu v hotovosti, zajímá vás sloupec valuty prodej.



Při placení kartou a výběru z bankomatu v cizině pak bude směrodatný kurz devizy prodej.



Kde je nejvýhodnější si měnit peníze na dovolenou? Ve směnárnách, nebo v bankách?

Obecně platí, že výhodnější je měnit peníze ve směnárnách. "Mívají tam výhodnější kurzy a v drtivé většině neplatíte žádné poplatky. Ty úplně nejvýhodnější kurzy mají navíc řekněme neznačkové směnárny v centru měst," vysvětluje Patrik Nacher, provozovatel serveru Bankovnipoplatky.com.



V případě směnáren hraje velkou roli jejich poloha. Například směnárny v menších městech mají kurzy poměrně vysoké, v centrech velkých měst si zase dejte pozor, zda inzerovaný výhodný kurz neplatí pouze při výměně vyšších částek (například nad 30 tisíc korun).



za kolik vyměníte peníze



Ve které bance je nejvýhodnější měnit peníze na dovolenou?

Z porovnávaných kurzů k datu 10. května vychází nejlépe Volksbank a LBBW, zejména zásluhou nulového poplatku za výměnu.



Naopak nejvíce byste zaplatili u CitiBank a GE Money Bank. Řada bank má navíc nastavený minimální poplatek, proto se nevyplatí měnit velmi nízké částky.



Co když si peníze vyměním až v zahraničí?

Pak proděláte. Kurz, za který byste v tamních bankách mohli prodat vaše české koruny, by určitě nebyl výhodnější než při směně v Česku. Navíc by se vám ani v mnohých evropských zemích nemuselo podařit koruny udat.



Je výhodné, když budu platit v cizině kartou?

Ano, často je to nejlevnější řešení. Za platbu kartou ani neplatíte žádné poplatky. Kurz se zpravidla ani nijak výrazně neliší od toho, za který můžete valuty nakoupit ve směnárně. Prodělat můžete jedině tehdy, pokud během vaší dovolené česká měna výrazně oslabí.



Kolik zaplatím, když si budu peníze vybírat v zahraničí z bankomatu?

U většiny bank musíte počítat s tím, že si naúčtují okolo procenta z vybírané částky a také pevný poplatek, který se bude pohybovat okolo stokoruny. I přesto vyjde často výběr levněji, než když si u téže banky vyměníte peníze v Česku. Platí pro vás totiž lepší kurz a poplatky jsou třeba u Komerční banky výrazně nižší než při výměně peněz.



K některým účtům a druhům karet banky také nabízejí jeden či více výběrů v cizině zdarma. Vyplatí se také podívat, jaké logo má bankomat. Třeba klienti České spořitelny s debetní kartou mohou u bankomatů z rodiny Erste vybírat za šest korun.



Proslýchá se, že americký dolar určitě výrazně posílí. Co když teď nakoupím dolary a peníze na dovolenou pak budu měnit za dolary, ne za koruny?

Dolar zřejmě opravdu bude dál posilovat, ale taková úvaha pro jednotlivce není nejlepší. "To by bylo extrémně rizikové. Rozdíl mezi nákupním a prodejním kurzem je pro běžného člověka tak velký, že se takto spekulovat nevyplatí. Takto mohou uvažovat jen banky," upozorňuje analytik Vladimír Pikora ze společnosti Next Finance.



Autoři: Pavel P. Novotný , Tomáš Lysoněk


<br><img src="http://mufin.fi.muni.cz/profimedia/bigImages/0048877868" height=200><img src="http://mufin.fi.muni.cz/profimedia/bigImages/0013119629" height=200><img src="http://mufin.fi.muni.cz/profimedia/bigImages/0035799844" height=200><img src="http://mufin.fi.muni.cz/profimedia/bigImages/0037677201" height=200><img src="http://mufin.fi.muni.cz/profimedia/bigImages/0009536551" height=200><h1>04833</h1>U bankomatů sice už zaplatíte i složenky, ale dovedou naštvat



13. července 2009



Dnešní chytré bankomaty už umějí nabídnout kromě výběru hotovosti také vložení hotovosti na účet, dobití kreditu, změnu PIN na kartě nebo zaplacení složenky. Zapomíná se ale na běžné drobnosti, které znepříjemňují výběr hotovosti. Třeba na reklamy.



 |



Reklamy i v bankomatu



Reklamy umístěné na bankomatu jsou obvykle to první, co vás znechutí. Přitom si chcete pouze vybrat peníze nebo si ověřit zůstatek účtu. Ovšem než si celou proceduru odbudete, shlédnete upoutávky na různé údajně výhodné novinky. Reklamy v bankomatech se nedají nijak přeskočit, většinou ale nejsou moc dlouhé.



plusy a mInusy bankomatů



+ rychle se dostanete k hotovosti

+ umístění v bezpečných prostorách

+ výhodné služby: z bankomatu se dá vybírat, vkládat hotovost, platit složenky atd.

+ existují i bankomaty pro nevidomé



- reklamy v bankomatu

- slunce znepříjemňuje výběr

- omezující částky k výběru



Slunce si s bankomaty nerozumí



Problematickým může někdy být i samotné umístění bankomatu. Většinu sice najdete ve vnitřních prostorách poboček bank, obchodních centrech či v různých pasážích, přesto narazíte na bankomaty umístěné venku. Zde pak působí problémy zejména slunné dny. Přečíst na monitoru rady a pokyny bývá problém. Když využijete zastínění, které nabízí bankomat, neuvidíte zase na tlačítka. Sluneční brýle vám také nepomohou. Nezbývá než využít vlastních kreativních nápadů, jak si zakrýt monitor před slunečním světlem.



Značně ztížené je i sledování bankomatu a jeho bezprostředního okolí. Stává se, že na údaje v bankomatu vidí lépe člověk za vámi. Proto je dobré si vždy před výběrem alespoň letmo zkontrolovat okolí.



Výhoda bankomatu v uzavřených prostorách je také sporná. Některé bankomaty jsou ve speciálních místnostech, kam se klient dostane pomocí své platební karty. V tu chvíli sice není na očích kolemjdoucích, ale k bankomatu může přijít i další zájemce o výběr. Určitě je to krok k větší bezpečnosti, avšak i toto opatření se dá zneužít.



Chcete vybrat 1 100 korun? Většinou máte smůlu



Vybírajícího majitele platební karty ale do značné míry limitují i bankovky, jimiž banky své bankomaty plní. Jestliže potřebujete drobné peníze a ne kupříkladu jedinou dvoutisícovku, měli byste s tím už dopředu počítat. Zvolíte pak pravděpodobně obnos mezi 1 800 nebo 2 200 korunami. Stokorunami totiž většina tuzemských bankomatů vybavena vůbec není. Jedinou výjimkou jsou bankomaty Volksbank.



přehled bankovek v bankomatech tuzemských bank



Česká spořitelna - 200, 1 000 a 2 000

GE Money Bank - 200, 1 000 a 2 000



Komerční banka - 200, 500, 1 000 a 2 000

Raiffeisenbank - 200, 500, 1 000 a 2 000

UniCredit Bank - 200, 500, 1 000 a 2 000



Volksbank - 100, 200, 500, 1 000 a 2 000



Zdroj: banky



Nastavte si, kolik budete vybírat příště



S novinkou přišla v posledních dnech ČSOB a Poštovní spořitelna. V jejich bankomatech si můžete nastavit tzv. Rychlý výběr. Je to jen drobná úprava vybírané částky. Stačí zadat sumu, kterou nejčastěji z bankomatu vybíráte. Nová funkce se objeví ihned v hlavním menu. Výši výběru si nastavíte prostřednictvím možnosti Jiná částka. Po prvním zadání se bude částka objevovat pod volbou Rychlý výběr. Změna se pak provádí stejným způsobem.



Ten, kdo funkci nebude využívat, uvidí na displeji pod Rychlým výběrem obnos, který vybíral minule. Do jaké míry novinku klienti využijí, je otázkou.



co by podle vás měl umět bankomat budoucnosti?



Vaše nápady nebo špatné zkušenosti s výběrem z bankomatů pište na adresu finance@idnes.cz



Autoři: Běla Fialová , hru Monika Hrušová


<br><img src="http://mufin.fi.muni.cz/profimedia/bigImages/0034735455" height=200><img src="http://mufin.fi.muni.cz/profimedia/bigImages/0008489712" height=200><img src="http://mufin.fi.muni.cz/profimedia/bigImages/0047974711" height=200><img src="http://mufin.fi.muni.cz/profimedia/bigImages/0001675535" height=200><img src="http://mufin.fi.muni.cz/profimedia/bigImages/0035804692" height=200><h1>12148</h1>Vytvořte animaci ze živých lidí. Zkuste časosběrnou fotografii a vyhrajte



Pomocí fotoaparátu můžete natáčet nečekaně zajímavá videa. Rozvíjení květiny, hemžení na náměstí nebo zcela fantaskní výtvory. To vše díky novému pohledu na čas.



Rozfázovaný pohyb - dívka |



Časosběrné snímání, anglicky time-lapse photography, patří k tradičním fotografickým a filmařským technikám. V poslední době je stále častěji používané i mezi amatérskými fotografy a dalšími nadšenci. Může za to pravděpodobně nástup levných zařízení a dostupnost softwaru pro tvorbu časosběrných filmů/animací. Nebo to, jak úchvatně některé výsledky vypadají.



Co najdete v tomto článku



Co to je časosběrná fotografie? K čemu se dá použít? Jaké vybavení je potřeba? Ukázka z Londýna Postřehy z praxe Jak fotografie poskládat do videa Soutěž o software pro fotografy



S časosběrnou fotografií máte nejspíše zkušenosti i vy. Pokud jste někdy vyfotili více fotek za sebou a pak přátelům na displeji fotoaparátu ukazovali: Podívej, jak se hýbe, to je skoro jako film! A měli jste pravdu. Film je skutečně blízký příbuzný časosběrné animace a jejich podobnost není náhodná. Mají ostatně společného předka, jak se dočtete v článku o historii filmu .



Ukázka time-lapse videa: zrychlený růst kukuřice. V delším intervalu byly pořízeny stovky fotek, které se pak v počítači složí do videosekvence.



Dalo by se říci, že film je specifický druh časosběrné fotografie, který zachovává reálný průběh času a snaží se o iluzi plynulého pohybu (obvykle 24 snímků za vteřinu). Časosběrná animace obvykle jedno z těchto pravidel porušuje: buď se nesnaží o zachování času, nebo nenabízí plynulý pohyb. A k jejímu pořízení obvykle nepotřebujeme žádné zvláštní vybavení - stačí fotoaparát a stativ.



Inspirace - časosběrná fotka



Time-lapse animace nabízí mnoho nových, kreativních možností. Zde jsou některé nápady a příklady:



Natočte ruch městské ulice, hemžení lidí na náměstí ( příklad ) Sportovní utkání zrychlené do jedné minuty Rozvíjej se poupátko ( příklad ) Hudební videoklip ( příklad ) Zrychlená cesta autem Portrétování skupiny pomocí samospouště Vlastní animovaný filmeček s lidmi coby loutkami (příklad) Skládání puzzle ( příklad ) Noční obloha, noční město (příklad) Stárnutí člověka ( příklad ) Tvorba, úprava ( příklad ) Dramatické mraky ( příklad )



Nejdůležitější je pochopitelně nápad, odpovídající vybavení vám ho však pomůže dotáhnout k dokonalosti. Základní time-lapse sekvence můžete fotit klidně pomocí nejobyčejnějšího digitálního fotoaparátu, stativu a hodinek. Je to pochopitelně tak trochu vyčerpávající - sledovat vteřinovku a v pravidelných intervalech mačkat spoušť. Naštěstí existují automatizovanější způsoby. Specializované aplikace promění vaši webkameru v time-lapse zařízení (příklad: český freeware Perios ). Některé fotoaparáty mají time-lapse snímání přímo zabudované, jiné tuto funkčnost získají po připojení k počítači.



Tak jsem začínal i já: svou zrcadlovku Canon EOS 30D jsem připojil USB kabelem k počítači a utilitka od Canonu umožňovala dobré možnosti sekvenčního snímání. Nevýhodou byla nutnost připojeného zapnutého počítače - prakticky vás to omezuje na interiérovou fotku.



Minulý měsíc jsem si však přes eBay objednal speciální kabelovou spoušť s časovačem. Jde o asijský výrobek málo známé značky JJC (JJC TM-Series), koupit si můžete i originální řešení od Canonu, Nikonu a dalších proslulých výrobců, ovšem za znatelně vyšší sumu. Domnívám se, že na kabelové spoušti není moc co zkazit a alespoň pro začátek se nevyplatí do ní investovat příliš peněz. Zvlášť když ji budete mít převážně "na hraní". Pokud nemáte zrcadlovku, existují návody na sestrojení vlastních zařízení , doporučuji spíše nadšeným kutilům.



Práce s časovací spouští je poměrně jednoduchá. Nastavit můžete především tři veličiny: zpoždění snímání, interval mezi fotkami a počet fotografií. Pro režim spouště Bulb (libovolně dlouhá expozice) je zde také možnost "podržet" spoušť na přesně určenou dobu. Všechny časové údaje se nastavují ve vteřinách. Následující schéma znázorňuje funkci jednotlivých nastavení.



Dobré je dát si pozor na správné rozestupy a dát fotoaparátu dostatek času pro uložení fotky, zejména pokud máte nastavenou redukci šumu po dlouhé expozici.



Ukázka - pohlednice z Londýna



Hned jak jsem si v Londýně koupil nový stativ, zkusil jsem prvních několik experimentů s time-lapse fotografií. Původní verzi najdete na YouTube .



VIDEO: London Time-Lapse



Pro zobrazení videa musíte mít zapnutou podporu JavaScriptu



Můžete si všimnout mnoha chyb i pokusů. V některých sekvencích se třeba prudce mění světlost snímků, protože jsem zapomněl nastavit manuální expozici. Jinde, při pokusech o pohyb, je tento trhaný, protože jsem o příliš velký úhel otočil hlavou stativu. Problém také je, že většina kompozic je prvoplánových, případně pokusných. To všechno jsou chyby, kterým se tedy teď můžete hravě vyhnout. Těším se hlavně na noční time-lapse fotografii, přes den vlastně nepřináší moc výhod oproti řekněme zrychlenému videozáběru.



Postřehy z praxe



Tento článek píšu do svého XDA, zatímco spoušť co dvě sekundy cvaká a karta se plní obrázky procházejících turistů fotících se před Big Benem. Nemohu sám sebe vyfotit, a jsem tomu rád. Pohled na mne musí být legrační - jsem obložený fotobatohem, fotobrašnou, mám před sebou rozložený rozložitý stativ, na něm vypasenou zrcadlovku, k ní připojenou pípající krabičku a já si místo focení evidentně hraji nějakou hru na mobilu.



Canon EOS 30D na stativu a s kabelovou spouští JJC TM Series fotí u Victoria St.



Kvalita ilustračních snímků je mizerná, jak vidíte, můj foťák byl zrovna zaneprázdněn.



Pokud se přenesete přes pocit nepatřičnosti, můžete pořídit zajímavé sekvence. Hodně záleží na nápadu. Těch jsem ze začátku příliš neměl, ale postupně, jak zjistíte, co funguje a co ne, jich začne přibývat. Pište si je... Nebo je pište rovnou mně.



Plynulý pohyb



Vzoreček pro zájemce



Jistě jste si všimli, že u ukázkového videa jde o velmi trhaný pohyb. Je to způsobeno jednak počtem snímků za vteřinu výsledného videa (8 fps), jednak velkým rozdílem mezi prodlevou (2 s) a expozicí (setiny sekundy). Pokud chcete docílit plynulejšího pohybu, podívejte se na příslušný vzoreček na Wikipedii . Pro běžné pochopení stačí vědět, že pro trhanější pohyb a ostřejší obraz nastavíte krátkou expozici, pro plynulejší pohyb delší.



Brzy zjistíte, že tutoriály na internetu měly pravdu: je důležité vypnout si autofokus a přepnout na manuální expozici. Zabráníte tak zbytečným prodlevám a rozdílům ve světlosti a/nebo ostření snímků mezi sebou navzájem. Rozdíly to nejsou velké, ale myslím, že na závěrečném videu jsou patrné. Také si pečlivě srovnejte expozici i kompozici. Teď nepořizujete jeden, ale desítky nebo stovky obrázků. Takže dodatečný ořez či korekce v počítači jsou sice možné, ale dosti nepohodlné.



Zvláštní kapitolou jsou noční fotografie. Zde se kabelová spoušť s časovačem uplatní hned dvakrát. Jednak umožní načasovat několik snímků s dlouhou expozicí (nastavenou na fotoaparátu) a vytvořit tak skutečně zajímavý noční videozáběr. A pak přichází ke slovu Bulb snímání, které můžete pomocí časovače nastavit na libovolný čas: závěrku tak můžete třeba otevřít přesně na 10 minut a 20 sekund. Sekvenční snímání i Bulb režim lze navíc kombinovat. Zajímavá volba pro fotografy nočního nebe, kteří nechtějí celou noc probdít...



Jak fotografie poskládat do videa



Pravděpodobně každý lepší editor videa vám nabídne nějaké nástroje pro vytváření time-lapse fotografií. Mám dobré zkušenosti s plnou verzí QuickTime, kde je speciální funkce přímo na časosběrné fotky a jejich skládání. Zdarma můžete využít třeba volně dostupný Windows Movie Maker, ve kterém jsem vytvářel i ukázkový snímek - pohlednici z Londýna.



1. Setřiďte si snímky na disku podle pořadí



Obvykle máte snímky pojmenovány tak, že abecední uspořádání je zároveň uspořádání chronologické. Snímky importujte do Windows Movie Maker.



2. Nastavte prodlevu



V Tools - Options (Nástroje - Možnosti) nastavte výchozí interval pro vkládané fotografie. Nejnižší možnost je, bohužel, 0,125 vteřiny.



3. Vložte snímky na časovou osu



4. Pokud máte více sekvencí, můžete je propojit přechodem



Osvědčilo se mi napřed jednotlivé sekvence exportovat jako videa ve vysoké kvalitě. Pak se s nimi lépe pracuje.



5. Doplňte zvukovou kulisu



Není to nutné, ale rozhodně to pomůže. Na YouTube můžete využít funkci AudioSwap, doporučuji vyzkoušet.



6. Nahrajte na videoserver



YouTube.com nebo Vimeo nabízejí HD rozlišení, což se pro tento účel výborně hodí.



7. Doplňte titulky, změňte hudbu



Na YouTube můžete snadno doplnit titulky či vyměnit doprovodnou hudbu. Proč ne.



Soutěž - nejlepší časosběrné video



Soutěžte s Technetem a ukažte své kreativní vnímání času



Technet.cz vyhlašuje soutěž o nejlepší (nejoriginálnější, nejzajímavější) časosběrné video. Cenou pro výherce je plná verze profesionálního editoru fotografií Zoner Photo Studio 11 Professional (detail produktu na stránkách firmy Zoner) a zasloužená pozornost, kterou video díky uveřejnění na Technetu získá.



Každý z účastníků, který splní podmínky soutěže (viz níže), navíc získá od firmy Zoner poukázku na 20% slevu na elektronické licence jejich produktů.



Tento článek vám může posloužit jako inspirace, ale tu můžete hledat také kdekoli jinde. Těšíme se na vaše výtvory.



Jak poslat video?



Video můžete uveřejnit na YouTube.com, Vimeo.com nebo jiných serverech a poslat nám odkaz. Video můžete uploadovat na některé sdílecí služby a poslat nám odkaz (max 200 MB). Video můžete uploadovat na naši stránku na Facebooku . Adresa: pavel.kasik@idnes.cz - uveďte prosím své jméno, výslovný souhlas se zveřejněním videa či odkazu na něj a případně i použitou techniku a "veselé příběhy z natáčení". Předmět musí znít: timelapse soutez.



Podmínky soutěže



Posílejte pouze původní výtvory. Může se jednat i o vaše práce staršího data, ale požadujeme důkaz o tom, že jste dané video pořídili vy. Takovým důkazem může být jedna neupravená zdrojová fotka, případně průkazná fotografie vás při tvorbě videa. Rozumíme si... Redakce si vyhrazuje právo vyřadit podezřelé, urážlivé nebo nezákonné materiály ze soutěže, a to bez jakéhokoli upozornění. Vaše autorská práva nejsou dotčena - jste stále vlastníkem svého videa. Účastí v soutěži dáváte společnosti MAFRA, a. s., právo použít video v článku při vyhlášení vítězů. Pokud připojíte jako doprovod zvuk či skladbu, jejichž nejste majiteli nebo jejichž použití není možné, bude tento doprovod možná muset být změněn, aby nedošlo k porušení autorských práv. Do vašeho díla nezasáhneme bez vašeho vědomí a souhlasu. Video musí obsahovat prvky časosběrné animace (zrychlení apod.), použitá technika není omezena. Redakce si vyhrazuje právo vyřadit jakékoli video, které tyto podmínky nesplňuje. Uzávěrka soutěže je 30. dubna 2009, 23:59 SELČ. Rozhoduje datum přijetí e-mailu.



Těšíme se na vaše experimenty. Článek není zasvěcenou recenzí, vznikal z chuti podělit se s vámi o zajímavý fenomén a poskytnout inspiraci nadšeným amatérům.



Doufáme, že jsme tím alespoň některým z vás ozvláštnili letošní Velikonoce. Příjemné svátky a pěkné světlo!



Odkazy, zdroje, inspirace pro vás:



Výborná a stručná příručka k time-lapse fotografii (anglicky) Příroda v akci - nejlepší time-lapse videa (anglicky) Úvod do time-lapse fotografie (anglicky) Zajímavá Time-Lapse videa pro inspiraci: Umění, cesta autem (česky) LEGO a time-lapse (česky), Závody autíček bez autíček (česky) Knížka z vašeho videa (anglicky) Jak udělat časosběrnou animaci s pohybem fotoaparátu (anglicky) Tipy pro majitele zrcadlovek (fórum, anglicky) Perios - freeware pro time-lapse fotografii pomocí webkamery (česky, anglicky) Úvod do intervalové fotografie (česky) Další příklady time-lapse fotografie (anglicky) Technet na Facebooku - pro naše fanoušky (česky)



Autor: Pavel Kasík


<br><img src="http://mufin.fi.muni.cz/profimedia/bigImages/0003442614" height=200><img src="http://mufin.fi.muni.cz/profimedia/bigImages/0008915218" height=200><img src="http://mufin.fi.muni.cz/profimedia/bigImages/0011238491" height=200><img src="http://mufin.fi.muni.cz/profimedia/bigImages/0050110348" height=200><img src="http://mufin.fi.muni.cz/profimedia/bigImages/0005305106" height=200><h1>02814</h1>Akciové trhy umazávají zisky z minulého týdne



Dobrá nálada z minulého týdne na trzích nevydržela. Světové akciové indexy klesají, nejvíce prozatím ty americké. Ropa dosahuje nových maxim v reakci na nízké zásoby v Americe, oslabující dolar a zvyšující se odhady budoucí ceny. Ve střední Evropě byla stále nejvíce vyhledávaná slovenská koruna a maďarský forint.



Akcie, burza, obchodování | foto:  , Profimedia.cz



V tomto týdnu zaujaly trh především další odhady růstu ceny ropy. Analytici z různých konců světa se předhánějí, kdo dá vyšší odhad. Nízké zásoby ropy v Americe, oslabující dolar a příliv dalších spekulujících na vysoké zisky tak vytáhly ropu na nová maxima. Tedy barel lehké americké ropy ke 135 dolarům a severomořskou ropu Brent ke 133 dolarům za barel.



Z Ameriky jsme se tento týden nedočkali významnějších makroekonomických čísel, která by výrazněji zahýbala trhy. Jediné, co zaujalo trh, bylo zveřejnění růstu cen průmyslových výrobců za duben. Celkový ukazatel překvapil nižším číslem, jádrový ukazatel naopak oproti očekávaní rostl, a to dvakrát více.



Americký dolar v průběhu týdne výrazně oslabil. Po pondělním posílení až k 1,551 dolaru za euro, oslabil o více než dva centy a dostal se tak na 1,579 dolaru za euro. Důvodem pro slábnoucí dolar byly především dobré výsledky z německé ekonomiky, které podpořily euro na úkor dolaru. Nezdá se totiž, že by silné euro a krize v Americe zatím doléhaly na jednu z největších ekonomik Evropy. Průmyslové ceny, které byly zveřejněny v úterý, rostly v dubnu nad očekávání. Německý IFO index, měřící podnikatelské klima, vzrostl v květnu na 103,5 bodu z 102,4 bodu, což byl výsledek také výrazně nad očekávání analytiků.



Graf vývoje cen ropy naleznete ZDE .



Přesto nálada na trzích klesala a hlavně averze k riziku rostla. Opět kvůli rostoucí ceně ropy a tentokrát i kvůli zhoršení výhledu na vývoj americké ekonomiky. Fed dal ve svém referátu z posledního zasedání jasný signál, že trhy nemají počítat s dalším snižováním sazeb v nejbližších měsících kvůli hrozbě rostoucí inflace. Inu, celosvětově rostoucí ceny se staly tématem číslo jedna, zatímco hospodářský růst v USA se posunul do pozadí, především díky v poslední době dobrým číslům přicházejícím z Ameriky. Ovšem problémy v americké ekonomice nejsou ještě za námi. Fed snížil odhad pro hospodářský růst a situaci na trhu s bydlením zhodnotil jako nezlepšující se, a zároveň uvedl, že je zde riziko pro další pokles cen domů, což by mělo negativní dopad na růst amerického hospodářství. V situaci, kdy není výhled na další snižování sazeb, je tato zpráva opravdu nepříjemná.



Akciové trhy reagovaly poklesem

Akciové trhy v Evropě, Asii i v Americe zredukovaly proto předešlé nadšení z nedávných dobrých výsledků americké ekonomiky. Ropa na nových maximech také nepřidala na chuti investovat do akcií. Evropské indexy tak ztrácejí oproti minulému týdnu 1-3 %, londýnský FTSE zhruba 1,45 %, frankfurtský DAX asi 2,38 %. Tokijský Nikkei ztrácí 2,16 % a Newyorský S&P 500 ztrácí 2,3 %, Nasdaq 3,5 % a Dow Jones 2,9 %.



Se zhoršující se náladou na trzích lze pozorovat opět zvýšený zájem o zlato a jiné drahé kovy. Cena zlata již druhý týden v řadě roste. Tento týden si zlato připsalo zhruba 2,8 %, když cena vzrostla na 927,90 za trojskou unci.



Slovenská koruna dál pod spekulačním tlakem na posunutí parity

Slovenská koruna byla tento týden stále podpořena nedávným rozhodnutím Evropské komise doporučit přijetí Slovenska do eurozóny k 1. lednu 2009. Spekulace na posunutí centrální parity zdá se neberou konce. Centrální parita, za které se vymění slovenské koruny na eura, bude stanovena začátkem července, a do té doby je tedy stále možné, že se Slovenská národní banka společně s Evropskou centrální bankou rozhodnou posunout centrální paritu SKK k euru, která se momentálně nachází na 35,44 koruny za euro. Koruna se může k euru pohybovat v intervalu +/- 15 % od centrální parity, což je rozmezí 30,12−40,75 koruny za euro. Momentálně se kurz nachází na úrovni 31,13 koruny za euro, což je velmi blízko spodní hranice fluktuačního pásma, a tak pravděpodobnost, že centrální parita bude ještě posunuta, je vysoká, tak jako slib dalších zisků na slovenské koruně.



Maďarský forint tento týden opět následoval slovenskou korunu, když posílil asi o 2 % k euru. Forint již není limitován maximálním fluktuačním pásmem v systému ERMII, které bylo odstraněno koncem února. A jelikož forint z počátku roku oslaboval, bylo na páru EUR/HUF dost místa k poklesu, tedy posílení forintu.



Co se týče české koruny a polského zlotého, zdá se, že tyto dvě měny ztrácí dech. Přestože makroekonomická data zveřejněná v Polsku tento týden byla silnější, než očekávali analytici (růst mezd, průmyslová výroba), zlotému to nepomohlo. V České republice jedinými zveřejněnými daty byly maloobchodní tržby za březen, které ovšem zklamaly, tak jako ostatní březnová data.



Relativně nejlépe se dařilo v tomto týdnu pražské burze. Index PX prozatím ztrácí asi jen 1,1%, zatímco varšavský WIG 2,7 % a budapešťský BUX 1,5 %.



Autor: Lucie Vitamvásová, X-Trade Brokers


<br><img src="http://mufin.fi.muni.cz/profimedia/bigImages/0007455458" height=200><img src="http://mufin.fi.muni.cz/profimedia/bigImages/0056017342" height=200><img src="http://mufin.fi.muni.cz/profimedia/bigImages/0006524314" height=200><img src="http://mufin.fi.muni.cz/profimedia/bigImages/0014004447" height=200><img src="http://mufin.fi.muni.cz/profimedia/bigImages/0012168543" height=200><h1>04368</h1>Přeplatky za elektřinu nevracíme, vzkazují někteří dodavatelé



Domácnosti, které nedokázaly ušetřit za elektřinu, čeká v ročním vyúčtování navýšení záloh a nejspíš i tučný doplatek. Kdo ho neuhradí včas, dostane upomínky a dluh mu začne narůstat o penále. Kdo naopak ušetřil, vrácení přeplatku se nemusí jen tak dočkat.



O přeplatek za uspořenou energii máte právo požádat.  |



Řada energetických dodavatelů totiž nevrací všechny přeplatky automaticky. Své obchodní podmínky nastavují tak, že mohou zákazníkovi uspořené peníze převést do dalšího fakturačního období a použít je na úhradu záloh či případnou pohledávku.



Ušetřené peníze zůstávají dodavatelům



Energetické společnosti Centropol, Central Energy a RWE například nevrátí přeplatek do 200 korun. Klienti Bohemia Energy a X energie se nedočkají přeplatku do 100 korun a u vyšších přeplatků zaslaných poštovní poukázkou musí navíc uhradit poštovní poplatek.



Elimon může dokonce podle svých obchodních podmínek stanovit splátkový kalendář a podle výše přeplatku vracet peníze po částech. Optimum energy a PRE si zase určují, že mohou použít přeplatek jakékoliv výše na úhradu záloh v následujícím období. "Pokud ale zákazník o přeplatek požádá, vyhovíme mu. O vrácení lze žádat prostřednictvím zákaznické linky, e-mailem nebo osobně v zákaznickém centru," říká Petr Holubec, mluvčí PRE.



Naproti tomu E.on vrací přeplatky automaticky. "Naši zákazníci to preferují, v době převodních příkazů je vyrovnání přeplatku provedeno během chvíle a vyúčtování je uzavřeno včetně přehledného vyrovnání plateb," poznamenává mluvčí E.on Vladimír Vácha. Pokud si to ale zákazník přeje, může svůj přeplatek použít na úhradu zálohy na další období.



Přehledně



Jak je to s přeplatky u vybraných dodavatelů elektřiny



Bohemia Energy: Přeplatek nepřevyšující 100 Kč nevrací a převádí jej do následujícího fakturačního období. Přeplatky nad 100 Kč může vrátit, pokud se nedohodne se zákazníkem jinak. Pokud chce zákazník vrátit přeplatek poštovní poukázkou, musí uhradit poštovní poplatek. Přeplatky lze použít na úhradu splatného dluhu.Centropol: Přeplatek do 200 Kč nevrací a převádí ho do následujícího fakturačního období. Přeplatky lze použít na úhradu splatného dluhu.Central Energy: Přeplatek do 200 Kč nemusí vracet a převádí jej do následujícího fakturačního období.ČEZ: Přeplatek jakékoliv výše může použít na úhradu záloh v následujícím období nebo na úhradu dlužných pohledávek. Nezapočtené přeplatky vrátí na účet zákazníka do konce následujícího zúčtovacího období, pokud není dohodnuto jinak.Elimon: Přeplatek jakékoliv výše může použít na úhradu záloh v následujícím období. Podle výše přeplatku může stanovit platební kalendář pro vrácení peněz.E.on: Přeplatek v jakékoliv výši vrací, nedohodne-li se se zákazníkem jinak.Optimum energy: Přeplatek v jakékoliv výši může použít na úhradu záloh v následujícím období.PRE: Přeplatek v jakékoliv výši použije k úhradě záloh na další období.RWE: Přeplatky nebo nedoplatky, jejichž celková výše nepřesáhla 200 Kč, převádí do dalšího zúčtovacího období. Vyšší přeplatek vrací, zákazník si ho musí vyzvednout (pokud jej dvakrát nevyzvedne, od třetího a dalšího odeslání hradí náklady za odeslání/doručení).X energie: Přeplatek nebo doplatek nepřevyšující 100 Kč nevrací a převádí jej do následujícího období. Pokud chce zákazník vrátit přeplatek poštovní poukázkou, musí uhradit poštovní poplatek. Přeplatky vyšší než 100 Kč vrací na účet nebo složenkou, nedohodne-li se jinak.

Zdroj: všeobecné obchodní podmínky jednotlivých dodavatelů, leden 2012



Přeplatek na další zálohy bez souhlasu je nepřípustný



Zákon hovoří o nevracení přeplatků jednoznačně. "Jednostranné převedení přeplatku do následujícího zúčtovacího období je nepřípustné, neodsouhlasí-li konkrétní zákazník výslovně takový postup," upozorňuje Jan Votočka, vedoucí právní poradny dTest. Pokud souhlas neexistuje, může zákazník požadovat okamžité vrácení přeplatku spolu s úroky z prodlení a náhradu případně vzniklé škody.



Bezplatná spotřebitelská poradna

tel.: 299 149 009



Podle Votočky má zadržování přeplatků z právního hlediska povahu bezdůvodného obohacení. "Pro energetické společnosti je to velmi výhodné. Získají tak od zákazníků bezúročný úvěr a mají i určitou jistotu, že si zákazník spíše rozmyslí případnou změnu dodavatele energie."



Převádění přeplatku je nejen neopodstatněné, ale může mít i nepříjemné praktické dopady. "Mnozí zákazníci totiž hradí zálohy formou trvalého příkazu, jehož zrušení a zřízení něco stojí. Pokud by tak včas neučinili, přeplatek by si teoreticky mohli "táhnout" dál skoro věčně, nebo by jej dokonce navyšovali," shrnuje závěrem Votočka.



Zapamatujte si



O přeplatek máte právo požádat



Pravidla pro vracení přeplatků si dodavatelé stanovují ve všeobecných obchodních podmínkách, podpisem smlouvy s nimi zákazník vysloví souhlas.Ustanovení smluvních podmínek, která brání tomu, aby byl spotřebiteli vydán přeplatek za poskytnuté služby, jsou v rozporu se zákonem a z toho důvodu neplatná.Za ospravedlnitelné lze připustit nepřevádění minimálních částek, jejichž vracení se nejeví jako hospodárné a nemá smysl ani pro zákazníka.



Autor: Eva Sovová


<br><img src="http://mufin.fi.muni.cz/profimedia/bigImages/0004889443" height=200><img src="http://mufin.fi.muni.cz/profimedia/bigImages/0048948748" height=200><img src="http://mufin.fi.muni.cz/profimedia/bigImages/0013808379" height=200><img src="http://mufin.fi.muni.cz/profimedia/bigImages/0070385039" height=200><img src="http://mufin.fi.muni.cz/profimedia/bigImages/0008919045" height=200>